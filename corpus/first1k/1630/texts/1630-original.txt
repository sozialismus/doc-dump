.,.,.,.,.,. Ü.,,.,,,., ΙΙΙ.;. —. —,,.,. τὸν μῦθον ἀκήκοας τὸν Βαβρίου Φαβεΐου., Γαλῆ ποτʼ ἀνδρὸς εὐπρεποῦς ἐρασθεῖσαʼ,· τὰ δὲ ἄλλα ἐκ τοῦ βιβλίου μάνθανε. πολλὰ εἰπὼν οὐδένα ἂν πείσειας ἀνθρώπων, ὡς οὐ γέγονας ὅπερ οὖν γέγονας καὶ οἷον πολλοὶ πάλαι σε ἠπίσταντο. ὁ μῦς τὸν λέοντα τῷ μίσθῳ σώσας κτλ. λέγεται γάρ τοι καὶ τὸν ἰκτῖνα φωνὴ ἔχοντα παραπλησίαν τοῖς ἄλλοις ὄρνισιν ἐπιθέσθαι τῷ χρεμετίζειν κτλ.,,,.,. περὶ τῆς ἑαυτοῦ τύχης. ἦν κίνδυνος ἡγεμόσι τυφλοῖς ἑπόμενον εἰς βάραθρον ἀμαθίας πεσεῖν.,. οὐρὴ δʼ ἡγεμὼν καθειστήκει σύρουσα τυφλῇ πᾶν τὸ σῶμα κινήσει. κοιλὸν δὲ πέτρης εἰς βάραθρον ἠνέχθη κτλ.,.,,.,.,. ἀλλʼ ἡμεῖς οἱ μύες ὑμᾶς ὠφελεῖν πειρώμεθα τοὺς λέοντας,.,.,.,. πεποίηται δὲ καὶ Αἰσώπῳ τῷ μυθοποιῷ ἅμιλλά τις πειθοῦς καὶ βίας καὶ ἀνύει τι μᾶλλον ἡ πειθὼ τῆς βίας καὶ γυμνοῖ πρόσθεν ὁ ἥλιος τῶν λάβρων πνευμάτων.,. αὐτὸς δὲ ῥίψας τὴν σισύραν ἐγυμνώθη. έγει δʼ ὁ μῦθος· πρᾳότητα, παῖ, ζήλου. ἀνύσεις τι πειθοῖ μᾶλλον ἢ βία ῥέζων.,. σοφὸς γὰρ ἦν Αἴσωπος ὁ μυθοποιός., ὃς ἔφη τούς ἀνθρώπους δύο πήρας ἕκαστον φέρειν γέμειν δὲ κακῶν ἑκατέραν, ἀλλὰ τὴν μὲν ἔμπροσθεν τῶν ἀλλοτρίων, τὴν δὲ ὄπισθεν τῶν αὐτοῦ τοῦ φέροντος καὶ διὰ τοῦτο οἱ ἄνθρωποι τὰ μὲν ἐξ αὑτῶν κακὰ οὐχ ὁρῶσι, τὰ δὲ ἀλλότρια πάνυ ἀκριβῶς θεῶνται.,. δύω πήρας κακῶν γεμούσας, τὴν πρόσω μὲν ὀθνείων, ἰδίων δὲ τὴν ὄπισθεν, ἥτις ἦν μείζων. διό μοι δοκοῦσι συμφορὰς μὲν ἀλλήλων βλέπειν ἀκριβῶς, ἀγνοεῖν δὲ τὰς οἴκοι.,,.,. ═.; ═. λέοντα ἀρρωστοῦντα., λέοντος ἀρρώστου.;. ═.;. ═. ἐν τῷ ἀγῶνι τοῦ κάλλους., κάλλους — ἀγῶνα.;. ═.;. ═,. ═.,. γαλῆν καθίζει μῦθος εἴσω παστάδος,.,,. ═.,.,, ο.,.,.,,., Αἰσώπεια γελοῖα.,.,.,.,,.,,,,.,.,.,.;,.,. Βαβρίας ἢ Βάβριος μύθους ἤτοι μυθιάμβους· εἰσὶ γὰρ διὰ χωλιάμβων ἐν βιβλίοις ι΄· οὗτος οὓς. ἐκ τῶν Αἰσωπείων τινὰς μύθων μετέβαλεν ἀπὸ τῆς αὐτῶν λογοποιίας εἰς ἔμμετρα ἤγουν τοὺς χωλιάμβους. οὗτος κτλ.;, — Βαβρίου μῦθοι μυθίαμβοι —.,. Βαβρίου μυθίαμβοι Αἰσώπειοι κατὰ στοιχεῖο. Γνεὴ δικαίων ἦν τὸ πρῶτον ἀνθρώπων, ὦ Βράγχε τέκνον, ἣν καλοῦσι χρυσείην. τρίτη δʼ ἀπʼ αὐτῶν αὖτʼ ἐγένετο χαλκείη, μεθʼ ἣν γενέσθαι φασὶ θεῖον ἡρώων πέμπτη σιδηρῆ· ῥίζα καὶ γένος χεῖρον. ἐπὶ τῆς δὲ χρυσῆς καὶ τὰ λοιπὰ τῶν ζῴων φωνὴν ἔναρθρον εἶχε καὶ λόγους ᾔδει· ἀγοραὶ δὲ τούτων ἦσαν ἐν μέσαις ὕλαις. ἐλάλει δὲ πέτρη καὶ τὰ φύλλα τῆς πεύκης, ἐλάλει δὲ κἰχθὺς, Βράγχε, νηὶ καὶ ναύτῃ, στρουθοὶ δὲ συνετὰ πρὸς γεωργὸν ὡμίλουν. ἐφύετʼ ἐκ γῆς πάντα μηδὲν αἰτούσης, θνητῶν δʼ ὑπῆρχε καὶ θεῶν ἑταιρείη. μάθοις ἂν οὕτω ταῦτʼ ἔχοντα καὶ γνοίης ἐκ τοῦ σοφοῦ γέροντος ἧμιν Αἰσώπου μύθους φράσαντος τῆς ἐλευθέρης μούσης. ὧν νῦν ἕκαστον, ἢν θέλῃς, ἐμῇ μνήμῃ μελισταγές σοι νῷ τι κηρίον θήσω, πικρῶν ἰάμβων σκληρὰ κῶλα θηλύνας. Ἄνθρωπος ἦλθεν εἰς ὄρος κυνηγύσων, τόξου βολῆς ἔμπειρος· ἦν δὲ τῶν ζῴων φυγή τε πάντων καὶ φόβου δρόμος πλήρης. λέων δὲ μοῦνος προὐκαλεῖτο θαρσήσας αὐτῷ μάχεσθαι. μεῖνον εἶπε, μὴ σπεύσῃς ἅνθρωπος αὐτῷ, μηδʼ ἐπελπίσῃς νίκῃ· τῷ δʼ ἀγγέλῳ μου πρῶτον ἐντυχὼν γνώσῃ τί σοι ποιητέʼ ἐστίν. εἶτα τοξεύει μικρὸν διαστάς. χὠ μὲν οἰστὸς ἐκρύφθη λέοντος ὑγραῖς χολάσιν· ὁ δὲ λέων δείσας ὥρμησε φεύγειν ἐς νάπας ἐρημαίας. τούτου δʼ ἀλώπηξ οὐκ ἄπωθεν εἱστήκει. ταύτης δὲ θαρσεῖν καὶ μένειν κελευούσης, οὔ με πλανήσεις φησίν, οὐδʼ ἐνεδρεύσεις· ὅπου γὰρ οὕτω πικρὸν ἄγγελον πέμπει, πῶς αὐτὸς ἤδη φοβερός ἐστι γινώσκω. Ὅτι δεῖ ἐκ τῶν προσφερομένων γινώσκειν τὴν ἑκάστου διάθεσιν. καὶ ὅτι ἡ σοφία τῆς δυνάμεως διαφέρει. Ἀνὴρ γεωργὸς ἀμπελῶνα ταφρεύων καὶ τὴν δίκελλαν ἀπολέσας ἐπεζήτει, μή τις παρόντων τήνδʼ ἔκλεψεν ἀγροίκων. ἠρνεῖθ ἕκαστος. οὐκ ἔχων δʼ ὃ ποιήσει, εἰς τὴν πόλιν κατῆγε πάντας ὁρκώσων· τῶν γὰρ θεῶν δοκοῦσι τοὺς μὲν εὐήθεις ἀγροὺς κατοικεῖν, τοὺς δʼ ἐσωτέρω τείχους εἶναί τʼ ἀληθεῖς καὶ τὰ πάντʼ ἐποπτεύειν. ὡς δʼ εἰσιόντες τὰς πύλας ἐπὶ κρήνης τοὺς πόδας ἔνιζον κἀπέθεντο τὰς πήρας, κῆρυξ ἐφώνει χιλίας ἀριθμήσειν μήνυτρα σύλων ὧν ὁ θεὸς ἐσυλήθη. ὃ δὲ τοῦτʼ ἀκούσας εἶπεν· ὡς μάτην ἥκω· κλέπτας γὰρ ἄλλους πῶς ὁ θεὸς ἂν εἰδείη, ὃς τοὺς ἑαυτοῦ φῶρας οὐχὶ γινώσκει, ζητεῖ δὲ μισθοῦ μή τις οἶδεν ἀνθρώπων; Ὅτι χρὴ ἀπιστεῖν τοῖς ὑπισχνουμένοις ὧν οὐκ εἰσὶ δεσπόται. Αἶγάς ποτʼ εἰς ἔπαυλιν αἰπόλος κλείζων μιῆς ἀπειθοῦς ἐν φάραγγι τρωγούσης ἐπὶ σηκὸν ἄγειν θʼ, ὡς αἱ μὲν ἦλθον, αἱ δʼ οὔπω κόμην γλυκεῖαν αἰγίλου τε καὶ σχίνου τὸ κέρας κατῆξε μακρόθεν λίθῳ πλήξας. τὴν δʼ ἱέτευε· μή, χίμαιρα συνδούλη, πρὸς τοῦ σε Πανός, ὃς νάπας ἐποπτεύει, τῷ δεσπότῃ, χίμαιρα, μή με μηνύσῃς· ἄκων γὰρ ηὐστόχησα τὸν λίθον ῥίψας. ἣ δʼ εἶπε καὶ πῶς ἔργον ἐκφανὲς κρύψω; τὸ κέρας κέκραγε, κἂν ἐγὼ σιωπήσω. Ὅτι τὰ δημοσίᾳ ἁμαρτηθέντα κατʼ οὐδένα τρόπον χρὴ κρύπτειν. Ἁλιεὺς σαγήνην, ἣν νεωστὶ βεβλήκει, ἀνείλετʼ· ὄψου δʼ ἔτυχε ποικίλου πλήρης. τῶν δʼ ἰχθύων ὁ λεπτὸς εἰς βυθὸν φεύγων ὑπεξέδυνε δικτύου πολυτρήτου, ὁ μέγας δʼ ἀγρευθεὶς εἰς τὸ πλοῖον ἡπλώθη. σωτηρία πώς ἐστι καὶ κακῶν ἔξω τὸ μικρὸν εἶναι· τὸν μέγαν δὲ τῇ δόξῃ σπανίως ἴδοις ἂν ἐκφυγόντα κινδύνους. Ἀλεκτορίσκων ἦν μάχη Ταναγραίων, οἷς θυμὸν εἶναί φασιν οἷον ἀνθρώποις. τούτων ὁ λειφθείς τραυμάτων γὰρ ἦν πλήρης ἔκυπτʼ ἐς οἴκου γωνίην ὑπʼ αἰσχύνης· ὁ δʼ ἄλλος εὐθὺς ἐπὶ τὸ δῶμα πηδήσας ἐπικροτῶν τε τοῖς πτεροῖς ἐκεκράγει. καὶ τὸν μὲν αἰετός τις ἐκ στέγους ἄρας ἀπῆλθʼ δʼ ἀδεῶς ἀμφέβαινε θηλείαις, ἀμείνονα σχὼν τἀπίχειρα τῆς ἥττης. ἄνθρωπε, καὶ σὺ μή ποτʼ ἴσθι καυχήμων, ἄλλου σε πλεῖον τῆς τύχης ἐπαιρούσης. πολλοὺς ἔσωσε καὶ τὸ μὴ καλῶς πράττειν. Ἁλιεὺς θαλάσσης πᾶσαν ᾐόνα ξύων λεπτῷ τε καλάμῳ τὸν γλυκὺν βίον σῴζων μικρόν ποτʼ ἰχθύν ὁρμιῆς ἀφʼ ἱππείης ἤγρευσεν, οὐ τῶν εἰς τάγηνον ὡραίων. ὁ δʼ αὐτὸν οὕτως ἱκέτευεν ἀσπαίρων· τί σοι τὸ κέρδος; ἢ τίνʼ ὦνον εὑρήσεις; οὐκ εἰμὶ γὰρ τέλειος, ἀλλά με πρῴην πρὸς τῇδε πέτρῃ φυκὶς ἔπτυσεν μήτηρ. νῦν οὖν ἄφες με, μὴ μάτην μʼ ἀποκτείνῃς. ἐπὴν δὲ πλησθεὶς φυκίων θαλασσαίων μέγας γένωμαι, πλουσίοις πρέπων δείπνοις, τότʼ ἐνθάδʼ ἐλθὼν ὕστερόν με συλλήψῃ. τοιαῦτα μύζων ἱκέτευε καὶ σπαίρων, ἀλλʼ οὐκ ἔμελλε τὸν γέροντα θωπεύσειν· ἔφη δὲ πείρων αὐτὸν ὀξέῃ σχοίνῳ. ὁ μὴ τὰ μικρά, πλὴν βέβαια, τηρήσας μάταιός ἐστιν, ἢν ἄδηλα θηρεύῃ. Ἄνθρωπος ἵππον εἶχε. τοῦτον εἰώθει κενὸν παρέλκειν, ἐπετίθει δὲ τὸν φόρτον ὄνῳ γέροντι. πολλὰ τοιγαροῦν κάμνων ἐκεῖνος ἐλθὼν πρὸς τὸν ἵππον ὡμίλει. ἤν μοι θελήσῃς συλλαβεῖν τι τοῦ φχόρτου, τάχʼ ἂν γενοίμην σῷος· εἰ δὲ μή, θνῄσκω. ὃ δʼ οὐ προάξεις; εἶπε μή μʼ ἐνοχλήσῃς· εἷρπεν σιωπῶν, τῷ κόπῳ δʼ ἀπαυδήσας πεσὼν ἔκειτο νεκρός, ὡς προειρήκει. τὸν ἵππον οὖν παρʼ αὐτὸν εὐθέως στήσας ὁ δεσπότης καὶ πάντα τὸν γόμον λύων ἐπʼ αὐτὸν ἐτίθει τὴν σάγην τε τοῦ κτήνους, καὶ τὴν ὀνείην προσεπέθηκεν ἐκδείρας. ὁ δʼ ἵππος οἴμοι τῆς κακῆς ἔφη γνώμης· οὗ γὰρ μετασχεῖν μικρὸν οὐκ ἐβουλήθην, τοῦτʼ αὐτό μοι πᾶν ἐπιτέθεικεν ἡ χρείη. Ἄραψ κάμηλον ἀχθίσας ἐπηρώτα πότερʼ ἀναβαίνειν μᾶλλον ἢ κάτω βαίνειν αἱροῖτο. χὡ κάμηλος οὐκ ἄτερ μούσης εἶφʼ ἡ γὰρ ὀρθὴ τῶν ὁδῶν ἀπεκλείσθη; Ὁ λόγος εὔθετος πρὸς ἄνδρας διεστραμμένους καὶ τὴς εὐθείας ὁδοῦ ἐκκλίνοντας. Ἁλιεύς τις αὐλοὺς εἶχε καὶ σοφῶς ηὔλει· καὶ δή ποτʼ ὄψον ἐλπίσας ἀμοχθήτως πολὺ πρὸς αὐλῶν ἡδυφωνίην ἕλξειν, τὸ δίκτυον θεὶς ἐτερέτιζεν εὐμούσως. ἐπεὶ δὲ φυσῶν ἔκαμε καὶ μάτην ηὔλει, βαλὼν σαγήνην ἔλαβεν ἰχθύας πλείστους. ἐπὶ γῆς δʼ ἰδὼν σπαίροντας ἄλλον ἀλλοίως, τοιαῦτʼ ἐκερτόμησε τὸν βόλον πλύνων· ἄναυλα νῦν ὀρχεῖσθε. κρεῖσσον ἦν ὕμας πάλαι χορεύειν, ἡνίκʼ εἰς χοροὺς ηὔλουν. οὐκ ἔστιν ἀπόνως οὐδʼ ἀλύοντα κερδαίνειν· ὅταν καμὼν δὲ τοῦθʼ ἕλῃς ὅπερ βούλει, τὸ κερτομεῖν σοι καιρός ἐστι καὶ παίζειν. Ὁ μῦθος λέλεκται πρὸς τοὺς ματαίως παρὰ τὸ δέον τι ἐργαζομένους. Αἰσχρῆς τις ἤρα καὶ κακορρύπου δούλης ἰδίης ἑαυτοῦ, καὶ παρεῖχεν αἰτούσῃ ἅπανθ ἑτοίμως. ἡ δὲ χρυσίου πλήρης, σύρουσα λεπτὴν πορφύρην ἐπὶ κνήμης, πᾶσαν μάχην συνῆπτεν οἰκοδεσποίνῃ· τὴν δʼ Ἀφροδίτην ὥσπερ αἰτίην τούτων λύχνοις ἐτίμα, καὶ καθʼ ἡμέρην πᾶσαν ἔθυεν ηὔχεθʼ ἱκέτευεν ἠρώτα· ἕως ποτʼ αὐτῶν ἡ θεὸς καθευδόντων ἦλθεν καθʼ ὕπνους, καὶ φανεῖσα τῇδούλῃ μή μοι χάριν σχῇς ὡς καλήν σε ποιούσῃ· τούτῳ χολοῦμαι φησίν ᾦ καλὴ φαίνῃ. ἅπας ὁ τοῖς αἰσχροῖσιν ὡς καλοῖς χαίρων θεοβλαβής τίς ἐστι καὶ φρένας πηρός. Ἀλώπεκʼ ἐχθρὴν ἀμπέλων τε καὶ κήπων ξένῃ θελήσας περιβαλεῖν τις αἰκίη, τὴν κέρκον ἅψας καὶ λίνου τι προσδήσας ἀφῆκε φεύγειν. τὴν δʼ ἐπίσκοπος δαίμων ἐς τὰς ἀρούρας τοῦ βλαβόντος ὡδήγει τὸ πῦρ φέρουσαν. ἦν δὲ ληίων ὥρη καὶ καλλίπαις ἀμητὸς ἐλπίδων πλήρης. ὃ δʼ ἠκολούθει τὸν πολὺν κόπον κλαίων, οὐδʼ εἶδεν αὐτοῦ τὴν ἅλωνα Δημήτηρ. χρὴ πρᾷον εἶναι μηδʼ ἄμετρα θυμοῦσθαι. ἔστιν τις ὀργῆς νέμεσις, ἣν φυλαττοίμην, αὐτοῖς βλάβην φέρουσα τοῖς δυσοργήτοις. Θυμῷ χρῆσθαι κατὰ τῶν πέλας ἀμέτρῳ καλὸν οὐκ ἔνι. Ἀγροῦ χελιδὼν μακρὸν ἐξεπωτήθη, εὗρεν δʼ ἐρήμοις ἐγκαθημένην ὕλαις ἀηδόνʼ ὀξύφωνον· ἡ δʼ ἀπεθρήνει τὸν Ἴτυν ἄωρον ἐκπεσόντα τῆς ὥρης. ἐκ τοῦ μέλους δʼ ἔγνωσαν αἱ δύʼ ἀλλήλας, καὶ δὴ προσέπτησάν τε καὶ προσωμίλουν. χἠ μὲν χελιδὼν εἶπε φιλτάτη, ζῴεις; πρῶτον βλέπω σε σήμερον μετὰ Θρᾴκην. ἀεί τις ἡμᾶς πικρὸς ἔσχισεν δαίμων· καὶ παρθένοι γὰρ χωρὶς ἦμεν ἀλλήλων. ἀλλʼ ἔλθʼ ἐς ἀγρὸν καὶ πρὸς οἶκον ἀνθρώπων· σύσκηνος ἡμῖν καὶ φίλη κατοικήσεις, ὅπου γεωργοῖς, οὐχὶ θηρίοις ᾄσεις. τί σε δροσίζει νῶτον ἔννυχος στίβη, καὶ καῦμα θάλπει; πάντα δʼ ἀγρότιν σʼ ἥσει. ἄγε δὴ σεαυτήν, σοφὰ λαλοῦσα, μὴ σίνου· ὕπαιθρον ὕλην λεῖπε, καὶ παρʼ ἀνθρώποις ὁμώροφόν μοι δῶμα καὶ στέγην οἴκει. τὴν δʼ αὖτʼ ἀηδὼν ὀξύφωνος ἠμείφθη· ἔα με πέτραις ἐμμένειν ἀοικήτοις, καὶ μή μʼ ὀρεινῆς ὀργάδος σὺ χωρίσσῃς. μετὰ τὰς Ἀθήνας ἄνδρα καὶ πόλιν φεύγω· οἶκος δέ μοι πᾶς κἀπίμιξις ἀνθρώπων λύπην παλαιῶν συμφορῶν ἀναξαίνει. παραμυθία τίς ἐστι τῆς κακῆς μοίρης λόγος σοφὸς καὶ μοῦσα καὶ φυγὴ πλήθους· λύπη δʼ, ὅταν τις οἶς ποτʼ εὐθενῶν ὤφθη, τούτοις ταπεινὸς αὖθις ὢν συνοικήσῃ. Ὅτι συμφέρει τῷ ἠδικημένῳ πόρρω γενέσθαι τῶν εἰς ἀνάμνησιν αὐτὸν φερόντων κακῶν. Αὔλαξι λεπτὰς παγίδας ἀγρότης πήξας γεράνους σποραίων πολεμίας συνειλήφει. τοῦτον πελαργὸς ἱκέτευε χωλεύων ὁμοῦ γὰρ αὐταῖς καὶ πελαργὸς ἡλώκει οὐκ εἰμὶ γέρανος, οὐ σπόρον καταφθείρω. πελαργός εἰμι χἠ χρόη με σημαίνει, πτηνῶν πελαργὸς εὐσεβέστατον ζῴων· τὸν ἐμὸν τιθηνῶ πατέρα καὶ νοσηλεύω. κἀκεῖνος,, ὦ πελαργέ, τίνι βίῳ χαίρεις, οὐκ οἶδα φησίν·,, ἀλλὰ τοῦτο γινώσκω, ἔλαβόν σε σύν ταῖς ἔργα τἀμὰ πορθούσαις. ἀπολῇ μετʼ αὐτῶν τοιγαροῦν, μεθʼ ὧν ἥλως. κακοῖς ὁμιλῶν ὡς ἐκεῖνοι μισήσῃ, κἂν μηδὲν αὐτὸς τοὺς πέλας καταβλάψῃς. Ὁ λόγος διδάσκει φεύγειν ἡμᾶς τὰς τῶν πονηρῶν ἀνθρώπων κοινωνίας, ἵνα μὴ τῇ αὐτῶν κακίᾳ συναπολώμεθα. Ἄρκτος φιλεῖν ἄνθρωπον ἐκτόπως ηὔχει· νεκρὸν γὰρ αὐτοῦ σῶμʼ ἔφασκε μὴ σύρειν. πρὸς ἣν ἀλώπηξ εἶπε μᾶλλον ᾑρούμην εἰ νεκρὸν εἷλκες, τοῦ δὲ ζῶντος οὐχ ἥπτου. ὁ ζῶντα βλάπτων μὴ νεκρόν με θρηνείτω. Ἀνὴρ Ἀθηναῖός τις ἀνδρὶ Θηβαίῳ κοινῶς ὁδεύων, ὥσπερ εἰκός, ὡμίλει. ῥέων δʼ ὁ μῦθος ἦλθε μέχρις ἡρώων, μακρὴ μὲν ἄλλως ῥῆσις οὐδʼ ἀναγκαίη· τέλος δʼ ὁ μὲν Θηβαῖος υἱὸν Ἀλκμήνης μέγιστον ἀνδρῶν, σὺν δὲ καὶ θεῶν ὕμνει· ὁ δʼ ἐξ Ἀθηνῶν ἔλεγεν ὡς πολὺ κρείσσων Θησεὺς γένοιτο, καὶ τύχης ὁ μὲν θείης ὄντως λέλογχεν, Ἡρακλῆς δὲ δουλείης. λέγων δʼ ἐνίκα· στωμύλος γὰρ ἦν ῥήτωρ. ὁ δʼ ἄλλος ὡς Βοιωτὸς οὐκ ἔχων ἴσην λόγοις ἅμιλλαν, εἶπεν ἀγρίῃ μούσῃ·,, πέπαυσο· νικᾶς. τοιγαροῦν χολωθείη Θησεὺς μὲν ἡμῖν, Ἡρακλῆς δʼ Ἀθηναίοις. Ὅτι οὐ δεῖ τοὺς μεγιστᾶνας κινεῖν εἰς ὀργὴν κατὰ τῶν ὑπεξουσίων. εἰς ματαιολογίας καὶ ἔριδας. Ἄγροικος ἠπείλησε νηπίῳ τίτθη κλαίοντι,, παῦσαι, μή σε τῷ λύκῳ ῥίψω. ὁ λύκος δʼ ἀκούσας τήν τε γραῦν ἀληθεύειν νομίσας ἔμεινεν ὡς ἕτοιμα δειπνήσων, ἕως ὁ παῖς μὲν ἑσπέρης ἐκοιμήθη, αὐτὸς δὲ πεινῶν καὶ λύκος χανὼν ὄντως ἀπῆλθε νωθραῖς ἐλπίσιν παρεδρεύσας. λύκαινα δʼ αὐτὸν ἡ σύνοικος ἠρώτα πῶς οὐδὲν ἄρας ἦλθες, ὥσπερ εἰώθης; ὃ δʼ εἶπε πῶς γάρ, ὃς γυναικὶ πιστεύω; Διδάσκει ἡμᾶς ὁ μῦθος ὅτι οὐ χρὴ πᾶσι πιστεύειν, γυναικὶ δὲ μάλιστα μεγάλα καὶ πάμπολλα ἐπαγγελλομένῃ. πρὸς τὸν κεναῖς ἀπάταις ἐξαπατηθέντα. Αἴλουρος ὄρνεις οἰκίης ἐνεδρεύων, ὡς θύλακός τις πασσάλων ἀπηρτήθη. τὸν δʼ εἶδʼ ἀλέκτωρ πινυτὸς ἀγκυλογλώχιν, καὶ ταῦτʼ ἐκερτόμησεν ὀξὺ φωνήσας· πολλοὺς μὲν οἶδα θυλάκους ἰδὼν ἤδη· οὐδεὶς δʼ ὀδόντας εἶχε ζῶντος αἰλούρου. Πρὸς τοὺς ἀπὸ πείρας γνωρισθέντας κακούργους, καὶ μηκέτι ταῖς τούτων ὑποκρίσεσί τινα ἐξαπατᾶσθαι. Βορέῃ λέγουσιν ἡλίῳ τε τοιαύτην ἔριν γενέσθαι, πότερος ἀνδρὸς ἀγροίκου ὁδοιποροῦντος τὴν σίσυρναν ἐκδύσει. βορέης δʼ ἐφύσα πρῶτος οἷος ἐκ Θρᾴκης, βίῃ νομίζων τὸν φοροῦντα συλήσειν· ὃ δʼ οὐ μεθῆκε μᾶλλον, ἀλλὰ ῥιγώσας καὶ πάντα κύκλῳ χερσὶ κράσπεδα σφίγξας καθῆστο, πέτρης νῶτον ἐξοχῇ κλίνας. ὁ δʼ ἥλιος τὸ πρῶτον ἡδὺς ἐκκύψας ἀνῆκεν αὐτὸν τοῦ δυσηνέμου ψύχους, ἔπειτα δʼ αὖ προσῆγε τὴν ἀλῆν πλείω· καὶ καῦμα τὸν γεωργὸν εἶχεν ἐξαίφνης, αὐτὸς δὲ ῥίψας τὴν σισύραν ἐγυμνώθη. βορρᾶς μὲν οὕτω συγκριθεὶς ἐνικήθη· λέγει δʼ ὁ μῦθος πτρᾳότητα, παῖ, ζήλου. ἀνύσεις τι πειθοῖ μᾶλλον ἢ βίᾳ ῥέζων. Μῦθος παραινῶν ὅτι οὐ χρὴ φιλόνικον εἶναι, ἀλλὰ πρΰτητι καὶ πειθοῖ ἀνύειν τὰ ἀνήκοντα. Βότρυς μελαίνης ἀμπέλου παρωρείῃ ἀπεκρέμαντο. τοὺς δὲ ποικίλη πλήρεις ἰδοῦσα κερδὼ πολλάκις μὲν ὡρμήθη πηδῶσα ποσσὶν πορφυρῆς θιγεῖν ὥρης· ἦν γὰρ πέπειρος κεἰς τρυγητὸν ἀκμαίη. κάμνουσα δʼ ἄλλως οὐ γὰρ ἴσχυεν ψαύειν ὡς δʼ οὐκ ἐφικνεῖτʼ, ἀλλʼ ἔκαμνε πηδῶσα οὐδὲν κρεμαστῆς σχοῦσα πλεῖον αἰώρης, παρῆλθεν οὕτω βουκολοῦσα τὴν λύπην· ὄμφαξ ὁ βότρυς, οὐ πέπειρος, ὡς ᾤμην. Ὁ μῦθος ἐλέγχει τοὺς εἰς ἀνέκβατα κοπιῶντας πράγματα καὶ τούτων ἀστοχοῦντας τρόπους ψευδεῖς προβαλλομένους. Βοηλάτης ἅμαξαν ἦγεν ἐκ κώμης. τῆς δʼ ἐμπεσούσης εἰς φάραγγα κοιλώδη, δέον βοηθεῖν, αὐτὸς ἀργὸς εἱστήκει, τῷ δʼ Ἡρακλεῖ προσηύχεθʼ, ὃν μόνον πάντων θεῶν ἀληθῶς προσεκύνει τε κἀτίμα. ὁ θεὸς δʼ ἐπιστὰς εἶπε τῶν τροχῶν ἅπιου καὶ τοὺς βόας κέντριζε. τοῖς θεοῖς δʼ εὔχου, ὅταν τι ποιῇς καὐτός, ἢ μάτην εὔξῃ. Βόες μαγείρους ἀπολέσαι ποτʼ ἐζήτουν ἔχοντας αὐτοῖς πολεμίην ἐπιστήμην· καὶ δὴ συνηθροίζοντο πρὸς μάχην ἤδη κέρατʼ ἀποξύνοντες. εἷς δέ τις λίην γέρων ἐν αὐτοῖς, πολλὰ γῆν ἀροτρεύσας, οὗτοι μὲν ἡμᾶς εἶπε χερσὶν ἐμπείροις σφάζουσι καὶ κτείνουσι χωρὶς αἰκίης· ἢν δʼ εἰς ἀτέχνους ἐμπέσωμεν ἀνθρώπους, διπλοῦς τότʼ ἔσται θάνατος. οὐ γὰρ ἐλλείψει τὸν βοῦν ὁ θύσων, κἂν μάγειρος ἐλλείψῃ. ὁ τὴν παροῦσαν πημονὴν φεύγειν σπεύδων ὁρᾶν ὀφείλει μή τι χεῖρον ἐξεύρῃ. μῦθος τοῦτο δηλοῖ, ὅτι ἄμεινον δουλεύειν σοφοῖς καὶ ἐπιεικέσιν ἢ δεσπόζεσθαι ὑπὸ σκαιῶν τε καὶ ἀπαιδεύτων. Βίου τις ἤδη τὴν μέσην ἔχων ὥρην — νέος μὲν οὐκ ὢν, οὐδέπω δὲ πρεσβύτης λευκὰς μελαίνας μιγάδας ἐκλόνει χαίτας — ἔτ εἰς ἔρωτας ἐσχόλαζε καὶ κώμους. ἤρα γυναικῶν δύο, νέης τε καὶ γραίης. νέον μὲν αὐτὸν ἡ νεῆνις ἐζήτει βλέπειν ἐραστήν, συγγέροντα δʼ ἡ γραίη. τῶν οὖν τριχῶν ἑκάστοθʼ ἡ μὲν ἀκμαίη ἔτιλλεν ἃς ηὕρισκε λευκανθιζούσας, ἔτιλλε δʼ ἡ γραῦς εἰ μέλαιναν ηὑρήκει, ἕως φαλακρὸν ἡ νέη τε χἠ γραίη ἔθηχʼ ἑκάστη τῶν τριχῶν ἀποσπῶσα. ἀεὶ γὰρ ἕν γε τιλλόμενος ἐγυμνοῦτο. φάσκει δʼ ὁ μῦθος τοῦτο πᾶσιν ἀνθρώποις· ἐλεεινὸς ὅστις εἰς γυναῖκας ἐμπίπτει. ἀεὶ γὰρ ἕν γε δακνόμενος γυμνοῦται. Βοηλάτης ἄνθρωπος εἰς μακρὴν ὕλην ταῦρον κεράστην ἀπολέσας ἀνεζήτει. ἔθηκε δʼ εὐχὴν ταῖς ὀρεινόμοις νύμφαις, Ἑρμη νομαίῳ, Πανί, τοῖς πέριξ, ἄρνα λοιβὴν παρασχεῖν, εἰ λάβοιτο τὸν κλέπτην. ὄχθον δʼ ὑπερβὰς τὸν καλὸν βλέπει ταῦρον λέοντι θοίνην· δυστυχὴς δʼ ἐπαρᾶται καὶ βοῦν προσάξειν, εἰ φύγοι γε τὸν κλέπτην. ἐντεῦθεν ἡμᾶς τοῦτʼ ἔοικε γινώσκειν, ἄβουλον εὐχὴν τοῖς θεοῖσι μὴ πέμπειν, ἐκ τῆς πρὸς ὥραν ἐκφορουμένης λύπης. Γάμοι μὲν ἦσαν Ἡλίου θέρους ὥρῃ, τὰ ζῴα δʼ ἱλαροὺς ἦγε τῷ θεῷ κώμους. καὶ βάτραχοι δὲ λιμνάδας χοροὺς ἦγὸν· οὓς εἶπε παύσας φρῦνος· οὐχὶ παιάνων τοῦτʼ ἐστὶν ἡμῖν, φροντίδων δὲ καὶ λύπης· ὃς γὰρ μόνος νῦν λιβάδα πᾶσαν αὐαίνει, τί μὴ πάθωμεν τῶν κακῶν, ἐὰν γήμας ὅμοιον αὑτῷ παιδίον τι γεννήσῃ; χαίρουσι πολλοὶ τῶν ὑπερβολῇ κούφων ἐφʼ οἷς ἄγαν μέλλουσιν οὐχὶ χαιρήσειν. Γνώμη λαγωοὺς εἶχε μηκέτι ζῴειν, πάντας δὲ λίμνης εἰς μέλαν πεσεῖν ὕδωρ, ὅθοὔνεκ εἰσὶν ἀδρανέστατοι ζῴων ψυχάς τʼ ἄτολμοι, μοῦνον εἰδότες φεύγειν. ἐπεὶ δὲ λίμνης ἐγγὺς ἦσαν εὐρείης καὶ βατράχων ὅμιλον εἶδον ἀκταίων βαθέην ἐς ἰλὺν ὀκλαδιστὶ πηδώντων, ἐπεστάθησαν, καί τις εἶπε θαρσήσας·,, ἂψ νῦν ἴωμεν. οὐκέτι χρεὼν θνήσκειν· ὁρῶ γὰρ ἄλλους ἀσθενεστέρους ἥμων. Γέρανοι γεωργοῦ κατενέμοντο τὴν χώρην ἐσπαρμένην νεωστὶ πυρίνῳ σίτῳ. ὃ δʼ ἄχρι πολλοῦ σφενδόνην κενὴν σείων ἐδίωκεν αὐτὰς τῷ φόβῳ καταπλήσσων. αἳ δʼ ὡς ἐπέσχον σφενδονῶντα τὰς αὔρας, κατεφρόνησαν λοιπὸν ὥστε μὴ φεύγειν, ἕως ἐκεῖνος οὐκέθʼ ὡς πρὶν εἰώθει, λίθους δὲ βάλλων, ἠλόησε τὰς πλείους. αἳ δʼ ἐκλιποῦσαι τὴν ἄρουραν ἀλλήλαις φεύγωμεν· ἐκραύγαζον εἰς τὰ Πυγμαίων. ἅνθρωπος οὗτος οὐκέτʼ ἐκφοβεῖν ἡμᾶς ἔοικεν, ἤδη δʼ ἄρχεταί τι καὶ πράσσειν. Παραίνεσιν ὁ λόγος ἔχει, δεῖν ταῖς ἐκ λόγων παραινέσεσι τοὺς πταίοντας εἴκειν, ἵνα μὴ ταῖς ἐξ ἔργων ὀψέ ποτε πειραθεῖεν ὀδύναις. Γαλῆν δόλῳ τις συλλαβών τε καὶ δήσας ἔπνιγεν ὑδάτων ἐν συναγκίῃ κοίλῃ. τῆς δʼ αὖ λεγούσης ὡς κακὴν χάριν τίνεις ὧν ὠφέλουν θηρῶσα μῦς τε καὶ σαύρας,, ἐπιμαρτυρῶ σοι φησίν·, ἀλλὰ καὶ πάσας ἔπνιγες ὄρνεις, πάντα δʼ οἶκον ἠρήμους κρεῶν τʼ ἀνεῳγὸς ἄγγος· ὥστε τεθνήξῃι βλάπτουσα μᾶλλον ἤπερ ὠφελοῦσ ἥμας. Πρὸς τοὺς μετρίως μὲν ὠφελοῦντας, βλάπτοντας δὲ τὰ μεγάλα, εὔκαιρος ἐστὶν ὁ λόγος. Γέννημα φρύνου συνεπάτησε βοῦς πίνων. ἐλθοῦσα δʼ αὐτόν — οὐ παρῆν γάρ ἡ μήτηρ παρὰ τῶν ἀδελφῶν ποῦ ποτʼ ἦν ἐπεζήτει. τέθνηκε, μῆτερ· ἄρτι γάρ, πρὸ τῆς ὥρης, ἦλθεν πάχιστον τετράπουν, ὑφʼ οὗ κεῖται χηλῇ μαλαχθέν. ἡ δὲ φρῦνος ἠρώτα, φυσῶσʼ ἑαυτήν, εἰ τοσοῦτον ἦν ὄγκῳ τὸ ζῷον. οἳ δὲ μητρί παῦε, μὴ πρίου. θᾶσσον σεαυτήν εἶπον ἐκ μέσου ῥήξεις, ἢ τὴν ἐκείνου ποσσότητα μιμήσῃ. Ὅτι ἐπικίνδυνον τοῖς ἐλάττοσι παρατείνεσθαι τοῖς μείζοσι. Γέρων ποθʼ ἵππος εἰς ἀλητὸν ἐπράθη, ζευχθεὶς δʼ ὑπὸ μύλην πᾶσαν ἑσπέρην καὶ δὴ στενάξας εἶπεν ἐκ δρόμων οἵων καμπτῆρας οἵους ἀλφιτεῦσι γυρεύω. μὴ λίαν ἐπαίρου πρὸς τὸ τῆς ἀκμῆς γαῦρον. πολλοῖς τὸ γῆρας ἐν κόποις ἀνηλώθη. Γλύψας ἐπώλει λύγδινόν τις Ἑρμείην. τὸν δʼ ἠγόραζον ἄνδρες, ὃς μὲν εἰς στήλην υἱὸς γὰρ αὐτῷ προσφάτως ἐτεθνήκει, ὃ δὲ χειροτέχνης ὡς θεὸν καθιδρύσων. ἦν δʼ ὀψέ, χὠ λιθουργὸς οὐκ ἐπεπράκει, συνθέμενος αὐτοῖς εἰς τὸν ὄρθρον αὖ δεῖξαι ἐλθοῦσιν. ὁ δὲ λιθουργὸς εἶδεν ὑπνώσας αὐτὸν τὸν Ἑρμῆν ἐν πύλαις ὀνειρείαις, εἶεν, λέγοντα τἀμὰ νῦν ταλαντεύῃ· ἓν γάρ με, νεκρὸν ἢ θεόν, σὺ ποιήσεις. Γαλαῖ ποτʼ εἶχον καὶ μύες πρὸς ἀλλήλους ἄσπονδον ἀεὶ πόλεμον αἱμάτων πλήρη· γαλαῖ δʼ ἐνίκων. οἱ μύες δὲ τῆς ἥττης ἐδόκουν ὑπάρχειν αἰτίην σφίσιν ταύτην, ὅτι στρατηγοὺς οὐκ ἔχοιεν ἐκδήλους, ἀεὶ δʼ ἀτάκτως ὑπομένουσι κινδύνους. εἵλοντο τοίνυν τοὺς γένει τε καὶ ῥώμῃ γνώμῃ τʼ ἀρίστους, εἰς μάχην τε γενναίους, οἳ σφᾶς ἐκόσμουν καὶ διεῖλον εἰς φρήτρας λόχους τε καὶ φάλαγγας, ὡς παρʼ ἀνθρώποις. ἐπεὶ δʼ ἐτάχθη πάντα καὶ συνηθροίσθη, καί τις γαλῆν μῦς προὐκαλεῖτο θαρσήσας, οἵ τε στρατηγοὶ λεπτὰ πηλίνων τοίχων κάρφη μετώποις ἁρμόσαντες ἀκραίοις ἡγοῦντο παντὸς ἐκφανέστατοι πλήθους, πάλιν δὲ φύζα τοὺς μύας κατειλήφει. ἅλλοι μὲν οὖν σωθέντες ἦσαν ἐν τρώγλαις· τοὺς δὲ στρατηγοὺς εἰστρέχοντας οὐκ εἴα τὰ περισσὰ κάρφη τῆς ὀπῆς ἔσω δύνειν, μόνοι θʼ ἑάλωσαν αὐτόθι μυχῶν πρόσθεν· Νίκη δʼ ἐπʼ αὐτοῖς καὶ τρόπαιον εἱστήκει, γαλῆς ἑκάστης μῦν στρατηγὸν ἑλκούσης. λέγει δʼ ὁ μῦθος εἰς τὸ ζῆν ἀκινδύνως τῆς λαμπρότητος ηὑτέλεια βελτίων. Γαλῇ ποτʼ ἀνδρὸς εὐπρεποῦς ἐρασθείσῃ δίδωσι σεμνὴ Κύπρις, ἡ πόθων μήτηρ, μορφὴν ἀμεῖψαι καὶ λαβεῖν γυναικείην, καλῆς γυναικός, ἧς τίς οὐκ ἔχειν ἤρα; ἰδὼν δʼ ἐκεῖνος ἐν μέρει γὰρ ἡλώκει γαμεῖν ἔμελλεν. ἠρμένου δὲ τοῦ δείπνου παρέδραμεν μῦς· τὸν δὲ τῆς βαθυστρώτου καταβᾶσα κοίτης ἐπεδίωκεν ἡ νύμφη. γάμου δὲ δαιτὴ λέλυτο, καὶ καλῶς παίξας Ἔρως ἀπῆλθε· τῇ φύσει γὰρ ἡττήθη. Πρὸς τοὺς τὴν φύσιν τῶν πραγμάτων ὁρᾶν ὡς ἔχει μὴ βουλομένους, τῇ δὲ τούτων φαντασίᾳ πλανωμένους, ἔλεγχον ὁ μῦθος ἔχει. Δυσμαὶ μὲν ἦσαν Πλειάδων, σπόρου δʼ ὥρη, καί τις γεωργὸς πυρὸν εἰς νεὸν ῥίψας ἐφύλασσεν ἑστώς· καὶ γὰρ ἄκριτον πλήθει μέλαν κολοιῶν ἔθνος ἦλθε δυσφώνων ψᾶρές τʼ ὄλεθρος σπερμάτων ἀρουραίων. τῷ δʼ ἠκολούθει σφενδόνην ἔχων κοίλην παιδίσκος. οἱ δὲ ψᾶρες ἐκ συνηθείης ἤκουον εἰ τὴν σφενδόνην ποτʼ ᾐτήκει, καὶ πρὶν βαλεῖν ἔφευγον. εὗρε δὴ τέχνην ὁ γεωργὸς ἄλλην τόν τε παῖδα φωνήσας ἐδίδασκεν·,, ὦ παῖ· χρὴ γὰρ ὀρνέων ἥμας σοφὸν δολῶσαι φῦλον· ἡνίκʼ ἂν τοίνυν ἔλθωσ, ἐγὼ μέν εἶπεν ἄρτον αἰτήσω, σὺ δʼ οὐ τὸν ἄρτον, σφενδόνην δέ μοι δώσεις οἱ ψᾶρες ἦλθον κἀνέμοντο τὴν χώρην. ὃ δʼ ἄρτον ᾔτει, καθάπερ εἶχε συνθήκη· οἳ δʼ οὐκ ἔφευγον. τῷ δʼ ὁ παῖς λίθων πλήρη τὴν σφενδόνην ἔδωκεν· ὁ δὲ γέρων ῥίψας τοῦ μὲν τὸ βρέγμα, τοῦ δʼ ἔτυψε τὴν κνήμην, ἑτέρου τὸν ὦμον, ο δʼ ἔφευγον ἐκ χώρης. γέρανοι συνήντων καὶ τὸ συμβὰν ἠρώτων. καί τις κολοιῶν εἶπε φεύγετʼ ἀνθρώπων γένος πονηρόν, ἄλλα μὲν πρὸς ἀλλήλους λαλεῖν μαθόντων, ἄλλα δʼ ἔργα ποιούντων δεινὸν τὸ φῦλον τῶν δόλῳ τι πραττόντων. Δήμητρι ταῦρον ὄχλος ἀγρότης θύων ἅλω πλατεῖαν οἰνάροις ὑπεστρώκει, κρεῶν τραπέζας εἶχε καὶ πίθους οἴνου. ἐκ τῶν δὲ παίδων ἐσθίων τις ἀπλήστως ὑπὸ τῶν βοείων ἐγκάτων ἐφυσήθη, κἀπῆλθʼ ἐς οἴκους γαστρὸς ὄγκον ἀλγήσας. πεσὼν δʼ ἐφʼ ὑγραῖς μητρὸς ἀγκάλαις ἤμει, καὶ ταῦτʼ ἐφώνει· δυστυχὴς ἀποθνήσκω· τά σπλάγχνα γάρ, τεκοῦσα, πάντα μου πίπτει. ἣ δʼ εἶπε θάρσει κἀπόβαλλε, μὴ φείδου· οὐ γὰρ σά, τέκνον, ἀλλʼ ἐμεῖς τὰ τοῦ ταύρου. ὅταν ὀρφανοῦ τις οὐσίαν ἀναλώσας ἔπειτα ταύτην ἐκτίνων ἀποιμώζῃ, πρὸς τοῦτον ἄν τις καταχρέοιτο τῷ μύθῳ. Δύω μὲν υἱοὺς ἡ πίθηκος ὠδίνει, τεκοῦσα δʼ αὐτοῖς ἐστιν οὐκ ἴση μήτηρ, ἀλλʼ ὃν μὲν αὐτῶν ἀθλίης ὑπʼ εὐνοίης θάλπουσα κόλποις ἀγρίοις ἀποπνίγει, τὸν δʼ ὡς περισσὸν καὶ μάταιον ἐκβάλλει. κἀκεῖνος ἐλθὼν εἰς ἐρημίην ζῴει. τοιοῦτο πολλῶν ἐστὶν ἦθος ἀνθρώπων, οἶς ἐχθρὸς ἀεὶ μᾶλλον ἢ φίλος γίγνου. Δρῦν αὐτόριζον ἄνεμος ἐξ ὄρους ἄρας ἔδωκε ποταμῷ· τὴν δʼ ἔσυρε κυμαίνων, πελώριον φύτευμα τῶν πρὶν ἀνθρώπων. πολὺς δὲ κάλαμος ἑκατέρωθεν εἱστήκει ἐλαφρὸς ὄχθης ποταμίης ὕδωρ πίνων. θάμβος δὲ τὴν δρῦν εἶχε, πῶς ὁ μὲν λίην λεπτός τʼ ἐὼν καὶ βληχρὸς οὐκ ἐπεπτώκει, αὐτὴ δὲ τόσση φηγὸς ἐξεριζώθη. σοφῶς δὲ κάλαμος εἶπε· μηδὲν ἐκπλήσσου. σὺ μὲν μαχομένη ταῖς πνοαῖς ἐνικήθης, ἡμεῖς δὲ καμπτόμεσθα μαλθακῇ γνώμῃ, κἂν βαιὸν ἡμῶν ἄνεμος ἄκρα κινήσῃ. κάλαμος μὲν οὕτως· ὁ δέ γε μῦθος ἐμφαίνει μὴ δεῖν μάχεσθαι τοῖς κρατοῦσιν, ἀλλʼ εἴκειν. Δαμάλης ἐν ἀγροῖς ἄφετος, ἀτριβὴς ζεύγλης, κάμνοντι καὶ σύροντι τὴν ὕνιν ταύρῳ τάλας ἐφώνει μόχθον οἷον ὀτλεύεις. ὁ βοῦς δʼ ἐσίγα χὐπέτεμνε τὴν χώρην. ἐπεὶ δʼ ἔμελλον ἀγρόται θεοῖς θύειν, ὁ βοῦς μὲν ὁ γέρων εἰς νομὰς ἀπεζεύχθη, ὁ δὲ μόσχος ἀδμὴς κεῖνος εἵλκετο σχοίνῳ δεθεὶς κέρατα, βωμὸν αἵματος πλήσων. κἀκεῖνος αὐτῷ τοιάδʼ εἶπε φωνήσας· εἰς ταῦτα μέντοι μὴ πονῶν ἐτηρήθης. ὁ νέος παρέρπεις τὸν γέροντα, καὶ θύῃ, καί σου τένοντα πέλεκυς, οὐ ζυγὸς τρίψει. ἔργοις ἔπαινος, ἀργίᾳ δὲ κίνδυνος. Διδάσκει ἡμᾶς ὁ μῦθος ὅτι ἡ καλὴ ἐπιστήμη ἐκ θανάτου ῥύεται. Δρυτόμοι τινὲς σχίσαντες ἀγρίην πεύκην ἐνεῖραν αὐτῇ σφῆνας, ὡς διασταίη γένοιτό τʼ αὐτοῖς ὁ πόνος ὕστερον ῥᾴων. πεύκη στένουσα,, πῶς ἄν εἶπε μεμφοίμην τὸν πέλεκυν, ὅς μου μὴ προσῆκε τῇ ῥίζῃ, ὡς τοὺς κακίστους σφῆνας, ὧν ἐγὼ μήτηρ; ἄλλος γὰρ ἄλλῃ μʼ ἐμπεσὼν διαρρήσσει. ὁ μῦθος ἡμῖν τοῦτο πᾶσι μηνύει, ὡς οὐδὲν οὕτω δεινὸν ἂν ὑπʼ ἀνθρώπων πάθοις τι τῶν ἔξωθεν ὡς ὑπʼ οἰκείων. Δελφῖνες ἀεὶ διεφέροντο φαλλαίναις. τούτοις παρῆλθε καρκίνος μεσιτεύων + + εἷς δέ τις τοιαῦτα δελφίνων ἔφη πρὸς αὐτὸν· ἀλλὰ μᾶλλόν ἐσθʼ ἥμιν αἱρετέον, αἰεὶ μαχομένοις ὑπʼ ἀλλήλων διαφθαρῆναι ὡς εἴ τις ὢν ἄδοξος ἐν πολιτείαις στάσιν τυράννων μαχομένων ὁμηρεύοι. Διέβαινε ποταμὸν ὀξὺν ὄντα τῷ ῥείθρῳ κυρτὴ κάμηλος, εἶτʼ ἔχεζε. τοῦ δʼ ὄνθου φθάνοντος αὐτὴν εἶπεν· ἦ κακῶς πράσσω· ἔμπροσθεν ἤδη τἀξόπισθέ μου βαίνει. πόλις ἄν τις εἴποι τὸν λόγον τὸν Αἰσώπου, ἧς ἔσχατοι κρατοῦσιν ἀντὶ τῶν πρώτων. Διαρραγῆναί φασιν ἐκ μέσου νώτου δράκοντι μῆκος ἐξισουμένην σαύραν. βλάψεις σεαυτόν, κοὐδὲν ἄλλο ποιήσεις, ἂν τόν σε λίαν ὑπερέχοντα μιμήσῃ. Δεῖπνόν τις εἶχε λαμπρὸν ἐν πόλει θύσας. ὁ κύων δʼ ὁ τούτου κυνὶ φίλῳ συναντήσας ἐλθεῖν πρὸς αὐτὸν ἐπὶ τὸ δεῖπνον ἠρώτα. κἀκεῖνος ἦλθε· τὸν δὲ τοῦ σκέλους ἄρας ὁ μάγειρος ἐκτὸς ἐξέριψε τοῦ τοίχου ἐς τὴν ἄγυιαν. τῶν κυνῶν δʼ ἐρωτώντων ὅπως ἐδείπνησʼ, εἶπε·, πῶς γὰρ ἂν κρεῖττον, ὃς οὐδὲ ποίην ἀναλύειν με γινώσκω; Ὅτι τοῖς μὴ λόγῳ τοῖς πράγμασιν ἐγχειροῦσιν ἕπεται πολλάκις τὸ κακῶς ἐν αὐτοῖς πάσχειν. Ἔλαφος κεράστης ὑπὸ τὸ καῦμα διψήσας Ἔλαφος θέρει ποτʼ εὔκερως ἀχαιΐνης ποίης κορεσθεὶς, ἣν νάπαισι γῆ φύει, λίμνης ὕδωρ ἔπινεν ἡσυχαζούσης. ἐκεῖ δʼ ἑαυτοῦ τὴν σκιὴν θεωρήσας χηλῆς μὲν ἕνεκα καὶ ποδῶν ἐλυπήθη, ἐπὶ τοῖς δὲ κέρασιν ὡς καλοῖς ἄγαν ηὔχει. παρῆν δὲ Νέμεσις, ἣ τὰ γαῦρα πημαίνει. κυνηγέτας γὰρ ἄνδρας εἶδεν ἐξαίφνης ὁμοῦ σαγήναις καὶ σκύλαξιν εὐρίνοις, ἰδὼν δʼ ἔφευγε, δίψαν οὐδέπω παύσας, καὶ μακρὸν ἐπέρα πεδίον ἴχνεσιν κούφοις. ἐπεὶ δὲ δὴ σύνδενδρον ἦλθεν εἰς ὕλην, κέρατα θάμνοις ἐμπλακέὶς ἐθηρεύθη, καὶ ταῦτʼ ἔφη· δύστηνος ὡς διεψεύσθην· οἱ γὰρ πόδες μʼ ἔσῳζον, οἷς ἐπῃδούμην, τὰ κέρατα δὲ προὔδωκεν, οἷς ἐγαυρούμην. περὶ τῶν σεαυτοῦ πραγμάτων ὅταν κρίνῃς, μηδὲν βέβαιον ὑπολάβῃς προγινώσκων, μηδʼ αὖτʼ ἀπογνῷς, μηδʼ ἀπελπίσῃς· οὕτω σφάλλουσιν ἡμᾶς ἐνίοθʼ αἱ πεποιθήσεις. Ἐνέμοντο ταῦροι τρεῖς ἀεὶ μετʼ ἀλλήλων. λέων δὲ τούτους συλλαβεῖν ἐφεδρεύων, ὁμοῦ μὲν αὐτοὺς οὐκ ἔδοξε νικήσειν, λόγοις δʼ ὑπούλοις διαβολαῖς τε συγκρούων ἐχθροὺς ἐποίει, χωρίσας δʼ ἀπʼ ἀλλήλων ἕκαστον αὐτῶν ἔσχε ῥᾳδίην θοίνην. ὅταν μάλιστα ζῆν θέλῃς ἀκινδύνως, ἐχθροῖς ἀπίστει, τοὺς φίλους δʼ ἀεὶ τήρει. Ἔνιφεν ὁ Ζεύς· αἰπόλος δέ τις φεύγων εἰς ἄντρον εἰσήλαυνε τῶν ἀοικήτων τὰς αἶγας ἁδρῇ χιόνι λευκανθιζούσας. εὑρὼν δʼ ἐκεῖ τάχιον εἰσδεδυκυίας αἶγας κερούχους ἀγρίας πολὺ πλείους ὧν αὐτὸς ἦγε, μείζονάς τε καὶ κρείσσους, ταῖς μὲν φέρων ἔβαλλε θαλλὸν ἐξ ὕλης, τὰς δʼ ἰδίας ἀφῆκε μακρὰ λιμώττειν. ὡς δʼ ᾐθρίησε, τὰς μὲν εὗρε τεθνώσας, αἳ δʼ οὐκ ἔμειναν, ἀλλʼ ὀρῶν ἀβοσκήτων ἀνέμβατον δρυμῶνα ποσσὶν ἠρεύνων. ὁ δʼ αἰπόλος γελαστὸς ἦλθεν εἰς οἴκους αἰγῶν ἔρημος· ἐλπίσας δὲ τὰ κρείσσω οὐκ ὤνατ οὐδʼ ὧν αὐτὸς εἶχεν ἐκ πρώτης. Ὁ μῦθος ἡμᾶς ἐκδιδάσκει μηδαμῶς τῶν οἰκείων ἀμελεῖν, μάλιστα κέρδους ἕνεκα ἀμφιβόλου ὑπάρχοντος. Ἔλαφος καθʼ ὕλην γυῖα κοῦφα ναρκήσας ἔκειτο πεδίων ἐν χλόῃ βαθυσχοίνῳ, ἐξ ἧς ἑτοίμην χιλὸν εἶχε πεινήσας. ἤρχοντο δʼ ἀγέλαι ποικίλων ἐκεῖ ζῴων ἐπισκοπούντων· ἦν γὰρ ἀβλαβὴς γείτων. ἐλθὼν δʼ ἕκαστος τῆς πόης τʼ ἀποτρώγων ᾔει πρὸς ὕλας οὐδʼ ἐπῇεν εἰ θνῄσκει· ἔλαφος δὲ λιμῷ κοὐ νόσῳ κατεσκλήκει, μή πω κορώνην δευτέρην ἀναπλήσας, ὃς εἰ φίλους οὐκ ἔσχε, κἂν γεγηράκει. Ὁ μῦθος τοῦτο λέγει, δεῖν τὰ ὁπωσοῦν ἐπιόντα δεινὰ λόγοις ἐξευμαρίζειν ἠπίοις, καὶ τὸ τούτων ὀχληρὸν ἀποπαύειν. Ἐν τοῖς παλαιοῖς ἦν ἀνὴρ ὑπεργήρως, εἶχεν δὲ πολλοὺς παῖδας· οἷς ἐπισκήπτων ἔμελλε γὰρ δὴ τὸν βίον τελευτήσειν ἐκέλευσε λεπτῶν, εἴ τις ἔστι που, ῥάβδων δεσμὴν ἐνεγκεῖν. ἧκέ τις φέρων ταύτην. πειρᾶσθε δή μοι, τέκνα, σὺν βίῃ πάσῃ ῥάβδους κατᾶξαι δεδεμένας σὺν ἀλλήλαις· οἳ δʼ οὐ γὰρ ἠδύναντο· κατὰ μίαν τοίνυν πειρᾶσθʼ. ἑκάστης δʼ εὐχερῶς καταγείσης, ὦ παῖδες, οὕτως εἶπεν, ἢν μὲν ἀλλήλοις ὁμοφρονῆτε πάντες, οὐδʼ ἂν εἷς ὕμας βλάψαι δύναιτο, κἂν μέγιστον ἰσχύῃ· ἢν δ ἄλλος ἄλλου χωρὶς ἦτε τὴν γνώμην, πείσεσθʼ ἕκαστος ταὐτὰ τῇ μιᾖ ῥάβδῳ. φιλαδελφία μέγιστον ἀγαθὸν ἀνθρώποις, ἣ καὶ ταπεινοὺς ὄντας ἦρεν εἰς ὕψος. Ὁ μῦθος ἡμᾶς ἐκδιδάσκει ὅσον τὸ τῆς ὁμονοίας καλόν, καὶ τί πάλιν τὸ ἐπιζήμιον τοῖς μηδαμῶς ταύτην κεκτημένοις. Ἐν ὁδῷ τις Ἑρμῆς τετράγωνος εἱστήκει, λίθων δʼ ὑπʼ αὐτῷ σωρὸς ἦν. κύων τούτῳ εἶπεν προσελθών χαῖρε πρῶτον, Ἑρμεία· ἔπειτ ἀλεῖψαι βούλομαί σε, μηδʼ οὕτω θεὸν παρελθεῖν· καὶ θεὸν παλαιστρίτην. ὁ δʼ εἶπεν ἤν μου τοῦτό μὴ πιλιχμήσῃς τοὔλαιον ἐλθών, μηδέ μοι προσουρήσῃς, χάριν εἴσομαί σοι· καὶ πλέον με μὴ τίμα. Ὅτι τοῖς κακοῖς ἀρκεῖ τέως, οὐκ ἄλλως πως δυναμένοις τὰ βελτίω δρᾶσαι, κἂν τῶν συνήθων αὐτῶν αἰτιῶν ἀργῆσαι. Εκάθευδε νύκτωρ ἐργάτης ὑπʼ ἀγνοίης φρέατος ἐγγύς. τῆς Τύχης δʼ ἐπιστάσης ἔδοξʼ ἀκούειν οὗτος, οὐκ ἐγερθήσῃ, μή σου πεσόντος αἰτίη παῤ ἀνθρώποις ἐγὼ λέγωμαι καὶ κακὴν λάβω φήμην; ἐμοὶ γὰρ ἐγκαλοῦσι πάντα συλλήβδην, ὅσ᾿ ἂν παῤ αὑτοῦ δυστυχῇ τις ἢ πίπτῃ. Ἔλεγχος τῶν εἱμαρμένην δοξαζόντων καὶ ἀνάγκῃ τὰ τῆς ἡμῶν ἐξουσίας ὑποβαλλόντων καὶ μὴ τῷ αὐτεξουσίῳ εἰς δέον κεχρημένων. Ἔφευγ᾿ ἀλώπηξ, τῆς δʼ ὄπισθε φευγούσης κυνηγὸς ἐτρόχαζεν. ἣ δʼ ἐκεκμήκει, δρυτόμον δʼ ἰδοῦσα πρὸς θεῶν σε σωτήρων, κρύψον με ταύταις αἷς ἔκοψας αἰγείροις, καὶ τῷ κυνηγῷ φησί μή με μηνύσῃς. ὃ δʼ οὐ προδώσειν ὤμνυ᾿ ἣ δʼ ἀπεκρύφθη. ἦλθεν κυνηγός, καὶ τὸν ἄνδρʼ ἐπηρώτα, μὴ τῇδʼ ἀλώπηξ καταδέδυκεν ἢ φεύγει. οὐκ εἶδον εἶπε, τῷ δὲ δακτύλῳ νεύων τὸν τόπον ἐδείκνυʼ οὗ πανοῦργος ἐκρύφθη. ὃ δʼ οὐκ ἐπισχών, τῷ λόγῳ δὲ πιστεύσας, παρῆλθε. θερμοῦ δʼ ἐκφυγοῦσα κινδύνου κερδὼ παχείης ἐξέκυπτεν αἰγείρου, σεσηρὸς αἰκάλλουσα. τῇ δʼ ὁ πρεσβύτης, ζωαγρίους μοι χάριτας εἶπεν, ὀφλήσεις., ἐρρυσάμην σε φησίν·, ἀλλά μου μνήσκου. πῶς οὐκ ἄν εἶπεν,, ὧν γε μάρτυς εἱστήκειν; ἔρρωσο τοίνυν, καὶ τὸν Ὅρκον οὐ φεύξῃ φωνῇ με σῴσας, δακτύλῳ δʼ ἀποκτείνας. σοφὸν τὸ θεῖον κἀπλάνητον· οὐδʼ ἄν τις λαθεῖν ἐπιορκῶν προσδοκᾷ, Δίκην φεύγει. Εὐκαίρως ὁ μῦθος ῥηθήσεται πρὸς ἐκείνους τοὺς χρηστὰ μὲν ἐπαγγελλομένους, δόλια δὲ καὶ φαῦλα ἐργαζομένους. Ἐν τῷ ποτʼ οἴκῳ πρόβατον εἶχέ τις χήρη, θέλουσα δʼ αὐτοῦ τὸν πόκον λαβεῖν μείζω ἔκειρʼ ἀτέχνως, τῆς τε σαρκὸς οὐ πόρρω τὸν μαλλὸν ἐψάλιζεν, ὥστε τιτρώσκειν. ἀλγοῦν δὲ πρόβατον εἶπε μή με λυμαίνου· πόσην γὰρ ὁλκὴν τοὐμὸν αἷμα προσθήσει; ἀλλʼ εἰ κρεῶν, δέσποινα, τῶν ἐμῶν χρῄζις, ἔστιν μάγειρος, ὅς με συντόμως θύσει· εἰ δʼ εἰρίων πόκου τε κοὐ κρεῶν χρῄζεις, πάλιν ἔστι κουρεύς, ὃς κερεῖ με καὶ σώσει Πρὸς τοὺς μετὰ ἀπειρίας τοῖς πράγμασιν ἐγχειροῦντας, ἐξ ἧς οὐ τοσοῦτον τὸ κέρδος ὅση βλάβη προσγίνετοι. Εἰς ἄστυ τετράκυκλον ἄρρενες ταῦροι ἅμαξαν ὤμοις εἷλκον· ἣ δʼ ἐτετρίγει. καὶ τὸν βοώτην θυμὸς εἶχε, τῇ δʼ οὕτως ἐγγὺς προσελθὼν εἶπεν ὡς ἀκουσθῆναι· ὦ παγκάκιστον κτημάτων, τί δὴ κρώζεις ἄλλων ὑπʼ ὤμοις φερομένη σιωπώντων; κακοῦ πρὸς ἀνδρός ἐστι μακρὸν οἰμώζειν ἄλλων πονούντων, αὐτὸς ὡσπερεὶ κάμνων. Ὁ μῦθος τοῦτο λέγει, μηδαμῶς ἐν τοῖς πράγμασιν ἄλλων πονουμένων ἄλλους ἀδίκως οἰμώζειν καὶ πόνους ἀλλοτρίους ἑαυτοῖς ἐπιγράφειν. Εἰς λύκον ἀλώπηξ ἐμπεσοῦσα δειλαίη ζωγρεῖν ἐδεῖτο, μηδὲ γραῦν ἀποκτείνειν. ὃ δʼ ἢν λόγους μοι τρεῖς ἀληθινὸς εἴπῃς, ἐγώ σε νὴ τὸν Πᾶνα φησί ζωγρήσω. ἣ δʼ εἴθε μέν μοι πρῶτα μὴ συνηντήκεις· ἔπειτα δʼ, εἴθε τυφλὸς ὢν ὑπηντήκεις· τρίτον δʼ ἐπʼ αὐτοῖς εἶπε μὴ σύ γʼ εἰς ὥρας ἵκοιο, μὴ δή μοι πάλιν συναντήσῃς. Ὅτι πολλάκις αἱ περιστάσεις πεφύκασι καὶ παρὰ γνώμην τὰ σιγῆς ἄξια εἰς τοὐμφανὲς ἄγειν. Εὐνοῦχος ἦλθε πρὸς θύτην ὑπὲρ παίδων σκεψόμενος. ὁ θύτης δʼ ἁγνὸν ἧπαρ ἁπλώσας ὅταν μέν εἶπε ταῦτʼ ἴδω, πατὴρ γίνῃ, ὅταν δὲ τὴν σὴν ὄψιν, οὐδʼ ἀνὴρ φαίνῃ. Πρὸς τοὺς τὰς εὐχὰς ὑπὲρ τῶν οὐ δεόντων ποιουμένους ἢ καὶ ἄλλως μὴ δυναμένων γενέσθαι. Ἕνα βοῦν τις εἶχε, τὴν ὄνον δὲ συζεύξας ἠροτρία, πτωχῶς μέν, ἀλλʼ ἀναγκαίως. ἐπεὶ δὲ τοὖργον ἐτετέλεστο καὶ λύειν ἔμελλεν αὐτούς, ἥ τʼ ὄνος διηρώτα τὸν βοῦν τίς ἄξει τῷ γέροντι τὰ σκεύη; ὁ δὲ βοῦς πρὸς αὐτὴν εἶπεν ὅσπερ εἰώθει. Εὐτεκνίης ἔπαθλα πᾶσι τοῖς ζῴοις ὁ Ζεὺς ἔθηκε, πάντα δʼ ἔβλεπεν κρίνων. ἦλθεν δὲ καὶ πίθηκος ὡς καλὸν μήτηρ πίθωνα γυμνὸν σιμὸν ἠρμένη κόλποις. γέλως δʼ ἐπʼ αὐτῷ τοῖς θεοῖς ἐκινήθη. ἣ δʼ εἶπεν οὕτω·,, Ζεὺς μὲν οἶδε τὴν νίκην, ἐμοὶ δὲ πάντων οὗτός ἐστι καλλίων. ὁ λόγος δοκεῖ μοι πᾶσι τοῦτο σημαίνειν, τὸν αὐτὸς αὐτοῦ πᾶς τις εὐπρεπῆ κρίνει. Ἑρμῆς ἅμαξαν ψευσμάτων τε πληρώσας ἀπάτης τε πολλῆς καὶ πανουργίης πάσης ἤλαυνε διὰ γῆς, ἄλλο φῦλον ἐξ ἄλλου σχεδίην ἀμείβων καὶ μέρος τι τῶν ὤνων νέμων ἑκάστῳ μικρόν. ὡς δὲ τῷ χώρῳ τῷ τῶν Ἀράβων ἐπῆλθε καὶ διεξῄει, λέγουσιν αὐτοῦ συντριβεῖσαν ἐξαίφνης ἐπισταθῆναι τὴν ἅμαξαν. οἳ δʼ ὥσπερ πολύτιμον ἁρπάζοντες ἐμπόρου φόρτον, ἐκένωσαν αὐτὴν οὐδʼ ἀφῆκαν εἰς ἄλλους ἔτι προελθεῖν, καίπερ ὄντας, ἀνθρώπους. ἐντεῦθεν Ἄραβές εἰσιν, ὡς ἐπειράθην, ψεῦσταί τε καὶ γόητες, ὧν ἐπὶ γλώσσης οὐδὲν κάθηται ῥῆμα τῆς ἀληθείης. Ζλεὺς ἐν πίθῳ τὰ χρηστὰ πάντα συλλέξας ἔθηκεν αὐτὸν πωμάσας παρʼ ἀνθρώπῳ. ὁ δʼ ἀκρατὴς ἄνθρωπος εἰδέναι σπεύδων τί ποτʼ ἦν ἐν αὐτῷ, καὶ τὸ πῶμα κινήσας, διῆκʼ ἀπελθεῖν αὐτὰ πρὸς θεῶν οἴκους, κἀκεῖ πέτεσθαι τῆς τε γῆς ἄνω φεύγειν. μόνη δʼ ἔμεινεν ἐλπίς, ἣν κατειλήφει τεθὲν τὸ πῶμα. τοιγὰρ ἐλπὶς ἀνθρώποις μόνη σύνεστι, τῶν πεφευγότων ἥμας ἀγαθῶν ἕκαστον ἐγγυωμένη δώσειν. Ζεὺς καὶ Ποσειδῶν, φασί, καὶ τρίτη τούτοις ἤριζ Ἀθηνᾶ, τίς καλόν τι ποιήσει. ποιεῖ μὲν ὁ Ζεύς ἐκπρεπέστατον ζῴων ἄνθρωπον, ἡ δὲ Παλλὰς οἶκον ἀνθρώποις, ὁ δʼ αὖ Ποσειδῶν ταῦρον. ᾑρέθη τούτοις κριτὴς ὁ Μῶμος· ἔτι γὰρ ἐν θεοῖς ᾤκει. κἀκεῖνος, ὡς πέφυκε πάντας ἐχθραίνων, πρῶτον μὲν εὐθὺς ἔψεγεν τὸ τοῦ ταύρου, τῶν ὀμμάτων τὰ κέρατα μὴ κάτω κεῖσθαι, ὡς ἂν βλέπων ἔτυπτε· τοῦ δέ γʼ ἀνθρώπου. μὴ σχεῖν θυρωτὰ μηδʼ ἀνοικτὰ τὰ στήθη, ὡς ἂν βλέποιτο τῷ πέλας τι βουλεύοι· τῆς οἰκίης δέ, μὴ τροχοὺς σιδηρείους ἐν τοῖς θεμελίοις γεγονέναι, τόπους τʼ ἄλλους συνεξαμείβειν δεσπόταισιν ἐκδήμοις, καὶ τὸν πονηρὸν γείτονʼ ὥσθʼ ὑπεκφεύγειν τί οὖν ὁ μῦθός φησιν ἐν διηγήσει; πειρῶ τι ποιεῖν, τὸν φοθόνον δὲ μὴ κρίνειν ἀρεστὸν ἀπλῶς οὐδέν ἐστι τῷ μώμῳ. Ζωμοῦ χύτρῃ μῦς ἐμπεσὼν ἀπωμάστῳ καὶ τῷ λίπει πνιγόμενος ἐκπνέων τʼ ἤδη βέβρωκά φησίν καὶ πέπωκα καὶ πάσης τρυφῆς πέπλησμαι· καιρός ἐστι μοι θνῄσκειν. τότʼ ἂν λίχνος γένοιο μῦς ἐν ἀνθρώποις, ἐὰν τὸ καταβλάπτον ἡδὺ μὴ παραιτήσῃ. Ὅτι τὰ ἐπερχόμενα κατὰ ἀνάγκην κακὰ εἰώθάν τινες τοιούτοις ἐξομαλίζειν λόγοις. Ἤιει κυνηγὸς ἐξ ὄρους κυνηγήσας, ᾔει δὲ γριπεὺς κύρτον ἰχθύων πλήσας. καί πως συνηβόλησαν οἱ δύʼ ἀλλήλοις, χὠ μὲν κυνηγὸς ἰχθύων ἁλιπλώων, θήρην δʼ ὁ γριπεὺς ᾑρέτιζεν ἀγρείην, τά τʼ εἶχον ἀντέδωκαν. εἶτα τὴν θήρην ἤμειβον ἀεί, δεῖπνα δʼ εἶχον ἡδίω, ἕως τις αὐτοῖς εἶπεν ἀλλὰ καὶ τούτων τὸ χρηστὸν ἐξολεῖτε τῇ συνηθείῃ, πάλιν δʼ ἕκαστος ἃ πρὶν εἶχε ζητήσει. Ὅτι πᾶς δυσάρεστος, τοῦ παρόντος ἡδέος μικρόν τι ἀπολαύσας, εὐθὺς τὴν ἐπιθυμίαν ἐφʼ ἕτερον τρέπει. Ἡμίονος ἀργῆς χιλὸν ἐσθίων φάτνης καὶ κριθιήσας ἐτρόχαζε κἀφώνει τένοντα σείων ἵππος ἐστί μοι μήτηρ, ἐγὼ δʼ ἐκείνης οὐδὲν ἐν δρόμοις ἥττων. ἄφων δʼ ἔπαυσε τὸν δρόμον κατηφήσας· ὄνου γὰρ εὐθὺς πατρὸς ὢν ἀνεμνήσθη. Ὁ μῦθος διδάσκει ἡμᾶς μὴ μέγα φρονεῖν ἐν ταῖς εὐημερίαις, μάλιστα δὲ τοὺς ἐξ ἀγενῶν προγόνων κατὰ τύχην δοξασθέντας. Ἦν τις κατʼ οἴκους ἀνδρὸς εὐσεβοῦς ἥρως ἔχων ἐν αὐλῇ τέμενος· ἔνθα δὴ θύων στέφων τε βωμοὺς καὶ καταβρέχων οἴνῳ προσηύχετʼ ἀεί χαῖρε, φίλταθʼ ἡρώων, καὶ τὸν σύνοικον ἀγαθὰ δαψιλῆ ποίει. κἀκεῖνος αὐτῷ νυκτὸς ἐν μέσαις ὥραις ἀγαθὸν μέν εἶπεν,, οὐδʼ ἂν εἷς τις ἡρώων, ὦ τᾶν, παράσχοι· ταῦτα τοὺς θεοὺς αἴτει· κακῶν δὲ πάντων, ἅτε σύνεστιν ἀνθρώποις, δοτῆρες ἡμεῖς. τοιγὰρ εἰ κακῶν χρῄζεις, εὔχου· παρέξω πολλά, κἂν ἓν αἰτήσῃς πρὸς ταῦτα λοιπὸν αὐτὸς οἶδας ἢν θύσῃς· Ὅτι τοὺς πονηροὺς οὐ δεῖ αἰτεῖν ἀγαθά· οὐ γὰρ παρέξουσιν. εἰ δὲ κακά τις αἰτεῖται, ἑτοίμως μᾶλλον παρέχουσι. Ἤριζον ἐλάτη καὶ βάτος πρὸς ἀλλήλας. ἐλάτης δʼ ἑαυτὴν πολλαχῶς ἐπαινούσης καλὴ μέν εἰμι καὶ τὸ μέτρον εὐμήκης, καὶ τῶν νεφῶν σύνοικος ὀρθίη φύω, στέγης τε μέλαθρόν εἰμι καὶ τρόπις πλοίων, δένδρων τοσούτων ἐκπρεπεστάτη πάντων, βάτος πρὸς αὐτὴν εἶπεν· ἢν λάβῃς μνήμην τῶν πελέκεών τε τῶν ἀεί σε κοπτόντων, καὶ τῶν πελύκων τῶν ἀεί σε τεμνόντων, βάτος γενέσθαι καὶ σὺ μᾶλλον αἱρήσῃ. ἅπας ὁ λαμπρὸς τῶν ἐλαττόνων μᾶλλον καὶ δόξαν ἔσχε χὐπέμεινε κινδύνους Ὁ μῦθος πρὸς τοὺς κοσμικαῖς ἀρχαῖς μεγαλοφρονοῦντας καὶ διὰ τοῦτο τῶν πέλας κατεπαιρομένους, οἳ μετὰ αὐταρκείας βιοῦντες κἀντεῦθεν τῶν μεγάλων ἐκφεύγουσι κινδύνων. Λίβυσσα γέρανος ἠδὲ ταὧς εὐπήληξ χλωρὴν ἀεὶ βόσκοντο λείμακος ποίην. Ἤριζε τεφρὴ γέρανος εὐφυεῖ ταῷ σείοντι χρυσᾶς πτέρυγας.,, ἀλλʼ ἐγὼ ταύταις ἡ γέρανος εἶπεν,,, ὧν σὺ τὴν χρόην σκώπτεις, ἄστρων σύνεγγυς ἵπταμαί τε καὶ κράζω· σὺ δʼ ὡς ἀλέκτωρ ταῖσδε ταῖς καταχρύσοις χαμαὶ πτερύσσῃ φησίν οὐδʼ ἄνω φαίνῃ· θαυμαστὸς εἶναι σὺν τρίβωνι βουλοίμην ἢ ζῆν ἀδόξως πλουσίᾳ σὺν ἐσθῆτι. Θεῶν Προμηθεὺς ἦν τις, ἀλλὰ τῶν πρώτων. τοῦτον πλάσασθαί φασι δεσπότην ζῴων ἄνθρωπον ἐκ γῆς· ἐκ δὲ τοῦ δύω πήρας κρεμάσαι φέροντά φασι τῶν ἐν ἀνθρώποις κακῶν γεμούσας, τὴν πρόσω μὲν ὀθνείων, ἰδίων δὲ τὴν ὄπισθεν, ἥτις ἦν μείζων. διό μοι δοκοῦσι συμφορὰς μὲν ἀλλήλων βλέπειν ἀκριβῶς, ἀγνοεῖν δὲ τὰς οἴκοι. Θήρης ὄναγρος καὶ λέων ἐκοινώνουν, ἀλκῇ μὲν ὁ λέων, ὁ δʼ ὄνος ἐν ποσὶν κρείσσων. ἐπεὶ δὲ λείαν ἔσχον ἄφθονον ζῴων, ὁ λέων μερίζει καὶ τίθησι τρεῖς μοίρας, καί τὴν μὲν αὐτός φησί λήψομαι πρώτην· βασιλεὺς γάρ εἰμι· λήψομαι δὲ κἀκείνην ὡς ἐξ ἴσου κοινωνός. ἡ τρίτη δʼ αὕτη κακόν τι δώσει μὴ θέλοντί σοι φεύγειν. μέτρει σεαυτόν· πρᾶγμα μηδὲν ἀνθρώπῳ δυνατωτέρῳ σύναπτε μηδὲ κοινώνει. Θεοῖς Ἀπόλλων ἔλεγε μακρὰ τοξεύων· οὐκ ἂν βάλοι τις πλεῖον, οὐδὲ τοξεύσει. ὁ Ζεὺς δὲ παίζων ἠρίδαινε τῷ Φοίβῳ· Ἑρμῆς δʼ ἔσειεν Ἄρεος ἐν κυνῇ κλήρους. λαχὼν δʼ ὁ Φοῖβος χρυσέην τε κυκλώσας τόξοιο νευρήν, ὀξέως ἀφεὶς πρῶτος τὸ βέλος ἔπηξεν ἐντὸς Ἑσπέρου κήπων. ὁ Ζεὺς δὲ διαβὰς ταὐτὸ μέτρον εἱστήκει, καί ποῦ βάλω, παῖ, φησίν οὐκ ἔχω χώρην. τόξου δὲ νίκην ἔλαβε μηδὲ τοξεύσας. Ὅτι τι ἔστι τινὰ καὶ κόπου χωρὶς νίκην ἄρασθαι, σοφῶς τοῖς πράγμασι κεχρημένον. Θάμνου λαγωὸν δασυπόδην ἀναστήσας κύων ἐδίωκεν οὐκ ἄπειρος ἀγρεύειν, δρόμῳ δʼ ἐλείφθη. καί τις αἰπόλος σκώπτων ὁ πηλίκος σού φησίν εὑρέθη θάσσων. ὃ δʼ εἶπεν ἄλλως ἄλλον ἁρπάσαι σπεύδων τρέχει τις, ἄλλως δʼ αὐτὸν ἐκ κακοῦ σῴζων Θεῶν γαμούντων, ὡς ἕκαστος ἐζεύχθη, ἐφʼ ἅπασι Πόλεμος ἐσχάτῳ παρῆν κλήρῳ. Ὕβριν δὲ γήμας, ἣν μόνην κατειλήφει, ταύτης περισσῶς, ὡς λέγουσιν, ἠράσθη, ἕπεται δʼ ἐπʼ αὐτῇ πανταχοῦ βαδιζούσῃ. μὴ γοῦν ἔθνη που, μὴ πόληας ἀνθρώπων ὕβρις γʼ ἐπέλθοι, προσγελῶσα τοῖς δήμοις, ἐπεὶ μετʼ αὐτὴν πόλεμος εὐθέως ἥξει. Ἰδὼν γεωργὸς νῆα ναυτίλων πλήρη βάπτουσαν ἤδη κῦμα κυρτὸν ἐκ πρῴρης,, ὦ πέλαγος εἶπεν, εἴθε μήποτʼ ἐπλεύσθης, ἀνηλεὲς στοιχεῖον ἐχθρὸν ἀνθρώποις. ἤκουσε δʼ ἡ θάλασσα, καὶ γυναικείην λαβοῦσα φωνὴν εἶπε μή με βλασφήμει· ἐγὼ γὰρ ὑμῖν οὐδὲν αἰτίη τούτων, ἄνεμοι δὲ πάντως, ὧν ἐγὼ μέση κεῖμαι. τούτων δὲ χωρὶς ἢν ἴδῃς με καὶ πλεύσῃς, ἐρεῖς με τῆς σῆς ἠπιωτέρην γαίης. ὅτι πολλὰ φύσει χρηστὰ πράγμαθʼ αἱ κακαὶ χρήσεις τρέπουσιν εἰς τὸ χεῖρον, ὡς δοκεῖν φαῦλα. Ὁ μῦθος οὗτος ἐλέγχει ἐκείνους οἵτινες διαβολαῖς πρὸς τοὺς δυνάστας βλάπτειν πέφυκαν τοὺς πέλας, οἳ παραπλήσιοί εἰσιν ἀνέμοις χειμερίοις. Ἶρίς ποτʼ οὐρανοῖο πορφυρῆ κῆρυξ πτηνοῖσι κάλλους εἶπεν ἐν θεῶν οἴκοις ἀγῶνα κεῖσθαι· πᾶσι δʼ εὐθὺς ἠκούσθη, καὶ πάντα θείων ἔσχεν ἵμερος δώρων. ἔσταζε πέτρης αἰγὶ δυσβάτου κρήνη, θερινόν τί θʼ ὕδωρ καὶ διαυγὲς εἰστήκει· πάντων τʼ ἐπʼ αὐτὸ φῦλον ἦλθεν ὀρνίθων, πρόσωπα δʼ αὐτῶν ἐξέλουε καὶ κνήμας, ἔσειε ταρσούς, ἐκτένιζε τὰς χαίτας. ἦλθεν δʼ ἐκείνην καὶ κολοιὸς εἰς κρήνην γέρων, κορώνης υἱός, ἄλλο δʼ ἐξ ἄλλου πτερὸν καθύγρων ἐντὸς ἁρμόσας ὤμων μόνος τὰ πάντων ποικίλως ἐκοσμήθη, καὶ πρὸς θεοὺς ἤιξεν αἰετοῦ κρείσσων. ὁ Ζεὺς δʼ ἐθάμβει, καὶ παρεῖχε τὴν νίκην, εἰ μὴ χελιδὼν αὐτὸν ὡς Ἀθηναίη ἤλεγξεν ἑλκύσασα τὸ πτερὸν πρώτη. ὃ δʼ εἶπεν αὐτῇ· μύ με συκοφαντήσῃς. τὸν δʼ ἆρα τρυγὼν ἐσπάραττε καὶ κίχλη καὶ κίσσα καὶ κορυδαλλὸς οὑν τάφοις παίζων, χὠ νηπίων ἔφεδρος ὀρνέων ἵρηξ, τά τʼ ἄλλʼ ὁμοίως. καὶ κολοιὸς ἐγνώσθη. ὦ παῖ, σεαυτὸν κόσμον οἰκεῖον κόσμει· τοῖσιν ἑτέρων γὰρ ἐμπρέπων στερηθήσῃ. Ὅτι οἱ νόθον καὶ ἐπίπλαστον αὐτοῖς περιθέντες κόσμον ἀλλοτρίῳ τε κάλλει σεμνυνόμενοι, εἴ ποτε τοῦ τοιούτου γυμνωθεῖεν, γέλως λοιπὸν τοῖς πρὶν ἀγνοοῦσιν ὁρῶνται. Ἴκτινος ἄλλην ὀξέην εἶχε κλαγγήν· ἵππου δʼ ἀκούσας χρεμετίσαντος εὐφώνως, μιμούμενος τὸν ἵππον οὔτε τὴν κρείττω φωνὴν θελήσας ἔσχεν οὔτε τὴν πρώτην. Ὅτι οἱ τῶν ἀδυνάτων ἐρῶντες ἔσθʼ ὅτε καὶ τῶν μετὰ χεῖρας ἀστοχοῦσι. Ἵππος τε καὶ βοῦς καὶ κύων ὑπὸ ψύχους κάμνοντες ἦλθον οἰκίην ἐς ἀνθρώπου. κἀκεῖνος αὐτοῖς τὰς θύρας ἀναπλώσας παρῆγεν ἔνδον, καὶ παρʼ ἑστίῃ θάλψας πυρὸς γεμούσῃ παρετίθει τι τῶν ὄντων, κριθὰς μὲν ἵππῳ, λάθυρα δʼ ἐργάτῃ ταύρῳ· ὁ κύων γὰρ αὐτῷ συντράπεζος εἰστήκει. ξενίης δʼ ἀμοιβὴν ἀντέδωκαν ἀνθρώπῳ μερίσαντες αὐτῷ τῶν ἐτῶν ἀφʼ ὧν ἔζων, ὁ μὲν ἵππος εὐθύς· διόπερ ἐν χρόνοις πρώτοις ἕκαστος ἡμῶν γαῦρός ἐστι τὴν γνώμην· ὁ δὲ βοῦς μετʼ αὐτόν· διόπερ εἰς μέσους ἥκων μοχθεῖ φίλεργός ἐστιν ὄλβον ἀθροίζων. ὁ κύων δʼ ἔδωκε, φασί, τοὺς τελευταίους· διὸ δυσκολαίνει, Βράγχε, πᾶς ὁ γηράσας, καὶ τὸν διδόντα τὴν τροφὴν μόνον σαίνει, ἀεὶ δʼ ὑλακτεῖ, καὶ ξένοισιν οὐ χαίρει. Διαβολὴν ὁ μῦθος ἔχει ἀνδρῶν ἐκείνων τῶν μηδεμίαν τοῖς ξένοις πρόνοιαν ποιουμένων, εἰς μόνον δὲ τοὺς οἰκείους τὴν στοργὴν περιιστώντων, ἀπὸ τῆς τοῦ κυνὸς ὑποδείξεως. Ἰατρὸς ἦν ἄτεχνος. οὗτος ἀρρώστῳ πάντων λεγόντων μὴ δέδιχθι, σωθήσῃ· πάθος μέν ἐστι χρόνιον, ἀλλʼ ἔσῃ ῥᾴων, ὁ δʼ ἀτεχνὴς ἰατρὸς εἶπεν εἰσβαίνων· ἕτοιμα δεῖ σε πάντʼ ἔχειν· ἀποθνῄσκεις. οὐ συναπατῶ σε φησίν οὐδʼ ἐνεδρεύω· τὴν αὔριον γὰρ τὸ μακρὸν οὐχ ὑπερβήσῃ. ταῦτʼ εἶπε, καὶ τὸ λοιπὸν οὐκέτʼ εἰσῄει. χρόνῳ δʼ ἐκεῖνος ἐκ νόσων ἀνασφήλας προῆλθεν ὠχρός, τοῖς ποσὶν μόλις βαίνων. ὁ δʼ ἰατρὸς αὐτῷ χαῖῤ ἔφη συναντήσας, καὶ πῶς ἔχουσιν οἱ κάτω διηρώτα. κἀκεῖνος εἶπεν ἠρεμοῦσι τῆς Λήθης πίνοντες. ἡ Κόρη δὲ χὠ μέγας Πλούτων πρῴην ἰατροῖς δεινὰ πᾶσιν ἠπείλουν, ἐπὶ τῷ θεραπεύειν τοὺς νοσοῦντας ἀνθρώπους ὅτι τοὺς νοσοῦντας οὐκ ἐῶσʼ ἀποθνῃσκειν. ἀνέγραφον δὲ πάντας, ἐν δὲ τοῖς πρώτοις καὶ σὲ γράφειν ἔμελλον· ἀλλʼ ἐγὼ δείσας εὐθὺς προσῆλθον, ἡψάμην τε τῶν σκήπτρων, κἀπώμοσʼ αὐτοῖς, ὅτι σὺ ταῖς ἀληθείαις ἰατρὸς οὐκ εἶ καὶ μάτην διεβλήθης. Ὁ μῦθος οὗτος ῥηθήσεται πρὸς τοὺς κενὸν ὄνομα ἐπὶ πράγματί τινι κεκτημένους, τὴν δὲ τούτου πεῖραν παντελῶς οὐκ ἔχοντας. Ἱππεὺς τὸν ἵππον, ἄχρι μὲν συνειστήκει ὁ πόλεμος, ἐκρίθιζε κἄτρεφεν χόρτῳ, παραστάτην γενναῖον ἐν μάχαις κρίνων· ἐπεὶ δʼ ἐπαύσατʼ, ἦν δὲ λοιπὸν εἰρήνη καὶ μισθὸν ἱππεὺς οὐκέτʼ εἶχεν ἐκ δήμου, τότʼ ἐκεῖνος ἵππος πολλάκις μὲν ἐξ ὕλης κορμοὺς παχεῖς κατῆγεν εἰς πόλιν βαίνων, μισθῷ τε φόρτον ἔφερεν ἄλλοτʼ ἀλλοῖον, τὸ πνεῦμα σῴζων ἐπʼ ἀχύροισι δυστήνοις, σάγην δὲ νώτοις ἔφερεν οὐκέθʼ ἱππείην. ὡς δʼ αὖ πρὸ τειχῶν πόλεμος ἄλλος ἠκούσθη. σάλπιγξ τʼ ἐφώνει πᾶσιν ἀσπίδα σμήχειν ἵππους τε κοσμεῖν καὶ σίδηρον ὀξύνειν, κἀκεῖνος αὖ τὸν ἵππον ἐγχαλινώσας ὁ δεσπότης παρῆγεν ὡς ἐφιππεύσων. ὃ δʼ ἀκλάσας ἔπιπτεν οὐκέτʼ ἰσχύων. ἔντασσε πεζοῖς σαυτόν εἶπεν ὁπλίταις· σὺ γάρ μʼ ἀφʼ ἵππων εἰς ὄνους μεταστήσας πῶς αὗθις ἵππον ἐξ ὄνου με ποιήσεις; ⌊Μηδαμῶς τοῦ παρόντος δεῖν ἡμᾶς ἐπιμελεῖσθαι μόνον ὁ μῦθος διδάσκει, ἀλλὰ καὶ τοῦ μέλλοντος προνοεῖσθαι· τὸ γὰρ μὴ οὕτω γινόμενον πολλοῖς πολλάκις οὐ τὴν τυχοῦσαν ἤγαγε βλάβην. Κόραξ δεδηχὼς στόματι τυρὸν εἱστήκει· τυροῦ δʼ ἀλώπηξ ἰχανῶσα κερδῴη μύθῳ τὸν ὄρνιν ἠπάτησε τοιούτῳ· κόραξ, καλαί σοι πτέρυγες, ὀξέη γλήνη, θεητός αὐχήν· στέρνον αἰετοῦ φαίνεις, ὄνυξι πάντων θηρίων κατισχύεις. ὁ τοῖος ὄρνις κωφός ἐσσι κοὐ κρώζεις. κόραξ δʼ ἐπαίνῳ καρδίην ἐχαυνώθη, στόματος δὲ τυρὸν ἐκβαλὼν ἐκεκράγει. τὸν ἡ σοφὴ λαβοῦσα κερτόμῳ γλώσσῃ οὐκ ἦσθʼ ἄφωνος εἶπεν ἀλλὰ φωνήεις· ἔχεις, κόραξ, ἅπαντα, νοῦς δέ σοι λείπει. Ὁ μῦθος διδάσκει μηδαμῶς ἄνθρωπον ἐπαίνοις ἐξαπατᾶσθαι· ζημίαι γὰρ ἐντεῦθεν καὶ ἀτιμίαι εἰώθασι γίνεσθαι. Κόραξ νοσήσας εἶπε μητρὶ κλαιούσῃ·, μὴ κλαῖε, μῆτερ, ἀλλὰ τοῖς θεοῖς εὔχου νόσου με δεινῆς καὶ πόνων ἀνασφῆλαι. καὶ τίς σε, τέκνον φησι, τῶν θεῶν σώσει; τίνος γὰρ ὑπὸ σοῦ βωμὸς οὐκ ἐσυλήθη; Ὅτι τοῖς ἀμεταμέλητα φησὶν εἰς θεὸν πλημμελοῦσιν ἀνωφελεῖς γίγνονται αἱ ὑπὲρ αὐτῶν δεήσεις. Κρέας κύων ἔκλεψεν ἐκ μαγειρείου, καὶ δὴ παρῄει ποταμόν· ἐν δὲ τῶ ῥείθρῳ πολὺ τοῦ κρέως ἰδοῦσα τὴν σκιὴν μείζω, τὸ κρέας ἀφῆκε, τῇ σκιῇ δʼ ἐφωρμήθη. ἀλλʼ οὔτʼ ἐκείνην εὗρεν οὔθʼ ὅ βεβλήκει, πεινῶσα δʼ ὀπίσω τὸν πόρον διεξῄει. βίος ἀβέβαιος παντὸς ἀνδρὸς ἀπλήστου ἐλπίσι ματαίαις πραγμάτων ἀναλοῦται. Κάμηκον ἠνάγκαζε δεσπότης πίνων ὀρχεῖσθ᾿ ὑπʼ αὐλοῖς κυμβάλοις τε χαλκείοις. ἣ δʼ εἶπʼ ἐμοὶ γένοιτο κἀν ὁδῷ βαίνειν ἄνευ γέλωτος, μή τι κἀν χορῷ παίζειν μὴ καταγέλαστον, μήτι πυρρίχην παίζειν. Ἀντίρρησιν ὁ λόγος ἔχει παρὰ τῶν σωφρόνως ζῆν αἱρουμένων πρὸς τοὺς ἐν βίῳ κενὰ ἐπινοουμένους. Κερδοῖ πίθηκος εἶπεν ἣν ὁρᾷς στήλην, ἐμοὶ πατρῴη τʼ ἐστὶ κἄτι παππῴη. κερδὼ πιθήκῳ φησίν ὡς θέλεις ψεύδου, ἔλεγχον οὐκ ἔχουσα τῆς ἀληθείης. κακοῦ πρὸς ἀνδρός ἐστι μὴ φεύγειν ψεῦδος, κἂν λανθάνειν ψευδόμενος εὐχερῶς μέλλῃ. Οὕτω καὶ οἱ λίαν ψευδολόγοι τότε μάλιστα καταλαζονεύονται, ὅτε τοὺς ἐλέγχους κατʼ ὄψιν οὐκ ἔχουσιν. Κοιμωμένου λέοντος ἀγρίης χαίτης διέδραμεν μῦς· ὁ δὲ λέων ἐθυμώθη, φρίξας δὲ χαίτην ἔθορε φωλάδος κοίτης. κερδὼ δʼ ἐπεχλεύαζεν. ὡς ἐκινήθη πρὸς μῦν ὁ πάντων θηρίων δυναστεύων. ὃ δʼ οὐχὶ τὸν μῦν εἶπεν, ὦ παλαμναίη, δέδοικα, μή μου τὴν δορὴν κνίσῃ φεύγων· χαίτην δʼ ἔμελλε τὴν ἐμὴν καταισχύνειν· ἀρχόμενον ἄρτι τὸ θρασὺ τῶν ὑβριζόντων, κἂν μικρὸν ᾖ, κώλυε, μηδὲ υγχώρει εὐκαταφρόνητον σαυτὸν εἶναι τοῖς φαύλοις. Ὁ λόγος διδάσκει ὅτι οὐδὲ ὑπὸ τῶν μετρίων δεῖ ἡμᾶς καταφρονεῖσθαι, διὰ τὸ μὴ ἐντεῦθεν συνήθειαν κακὴν γενηθῆναι. Κριθάς τις ἵππου πανδοκεῦσι πωλήσας ἱππόκομος, εἶτα πᾶσαν ἑσπέρην πίνων, ἔψηχεν ἐκτένιζεν ἡμέρῃ πάσῃ. ὁ δʼ εἶπεν εἰ θέλεις με ταῖς ἀληθείαις καλὸν γενέσθαι, τὸ τρέφον με μὴ πώλει. τῶν καιρίων δεῖ τὸν φιλοῦντα φροντίζειν καὶ συμφερόντων· κόσμος οὐδὲν ἀνήσει τὸν ἀποροῦντα τῶν ἀναγκαίων χρειῶν. Ὁ παρὼν ῥηθήσεται λόγος πρὸς τοὺς ἀντὶ ἀναγκαίων πραγμάτων τοῖς λόγοις μόνοις τοὺς πέλας ἐξαπατῶντας. Κώνωψ ἐπιστὰς κέρατι καμπύλῳ ταύρου μικρόν τʼ ἐπισχὼν εἶπε ταῦτα βομβήσας· εἴ σου βαρύνω τὸν τένοντα καὶ κλίνω, καθεδοῦμ᾿ ἀπελθὼν ποταμίης ἐπʼ αἰγείρου. ὃ δʼ οὐ μέλει μοι φησίν, οὔτʼ ἐὰν μείνῃς, οὔτʼ ἢν ἀπέλθῃς· οὐδʼ ὅτʼ ἦλθες ἐγνώκειν. γελοῖος ὅστις οὐδὲν ὢν κατʼ ἀνθρώπων τῶν κρειττόνων θρασύνεθʼ ὥς τις ὢν κρείττων. Κατηγορίαν ὁ λόγος περιέχει ἀνδρὸς εὐτελοῦς καὶ λίαν ἀδυνάτου, ὑπολήψεις δὲ μεγάλας περὶ ἑαυτοῦ κεκτημένου Κυσίν ποτʼ ἔχθρη καὶ λύκοις συνειστήκει. κύων δʼ Ἀχαιὸς ᾑρέθη κυνῶν δήμῳ στρατηγὸς εἶναι. καὶ μάχης ἐπιστήμων ἔμελλεν ἐβράδυνεν. οἵ δʼ ἐπηπείλουν, εἰ μὴ προάξῃ τὴν μάχην, ἐνεδρεύσειν. ἀκούσατʼ εἶπεν,, οὗ χάριν διατρίβω, τί δʼ εὐλαβοῦμαι· χρὴ δʼ ἀεὶ προβουλεύειν. τῶν μὲν πολεμίων τὸ γένος ὧν ὁρῶ πάντων ἕν ἐστιν· ἡμῶν δʼ ἦλθον οἳ μὲν ἐκ Κρήτης, οἳ δʼ ἐκ Μολοσσῶν εἰσιν, οἳ δʼ Ἀκαρνάνων, ἄλλοι δὲ Δόλοπες. οἳ δὲ Κύπρον ἢ Θρᾴκην αὐχοῦσιν, ἄλλοι δʼ ἄλλοθεν — τι μηκύνω; τὸ χρῶμα δʼ ἡμῖν οὐχ ἕν ἐστιν ὡς τούτοις, ἀλλʼ οἳ μὲν ἡμῶν μέλανες, οἳ δὲ τεφρώδεις, ἔνιοι δὲ πυρροὶ καὶ διάργεμοι στήθη, ἄλλοι δὲ λευκοί. πῶς ἂν οὖν δυνηθείην εἰς πόλεμον ἄρχειν· εἶπε τῶν ἀσυμφώνων πρὸς τοὺς ὅμοια πάντʼ ἔχοντας ἀλλήλοις; συμφωνία μέγιστον ἀγαθὸν ἀνθρώποις· τὸ δὲ στασιάζον ἀσθενές τε καὶ δοῦλον. Κοίλωμα ῥίζης φηγὸς εἶχεν ἀρχαί· ἐν τῇ δʼ ἔκειτο ῥωγὰς αἰπόλου πήρη ἄρτων ἑώλων πᾶσα καὶ κρεῶν πλήρης. ταύτην ἀλώπηξ εἰσδραμοῦσα τὴν πήρην ἐξέφαγε· γαστὴρ δʼ, ὥσπερ εἰκός, ὠγκώθη, στενῆς δὲ τρώγλης οὐκέτʼ εἶχεν ἐκδῦναι. ἑτέρη δʼ ἀλώπηξ ὡς ἐπῆλθε κλαιούσῃ, σκώπτουσα μεῖνον εἶπεν ἄχρι πεινήσῃς· οὐκ ἐξελεύσῃ πρότερον ἄχρι τοιαύτην τὴν γαστέρα σχῇς, ἡλίκην ὅτʼ εἰσῄεις. Ὁ μῦθος παραινεῖ μηδαμῶς σπεύδειν τινὰ πρὸς πλεονεξίαν τοῦ πέλας, γινώσκων ὅτι τὰ χαλεπὰ τῶν πραγμάτων ὁ χρόνος διαλύει. Κύων λαγωὸν ἐξ ὄρους ἀναστήσας ἐδίωκε· δάκνων αὐτὸν εἰ κατειλήφει, μεταστραφείς τʼ ἔσαινεν ὡς φίλῳ ψαύων. ὁ λαγωός,, ἀπλοῦν εἶπε, θηρίον γίνου. φίλος εἶ· τί δάκνεις; ἐχθρὸς εἶ· τί οὖν σαίνεις; ἀμφίβολος οὗτός ἐστι νοῦς ἐν ἀνθρώποις, οἷς οὔτʼ ἀπιστεῖν ἔχομεν οὔτε πιστεύειν. Κορυδαλλὸς ἦν τις ἐν χλόῃ νεοσσεύων, ὁ τῷ χαραδριῷ πρὸς τὸν ὄρθρον ἀντᾴδων, καὶ παῖδας εἶχε ληίου κόμῃ θρέψας λοφῶντας ἤδη καὶ πτεροῖσιν ἀκμαίους. ὁ δὲ τῆς ἀρούρης δεσπότης ἐποπτεύων ὡς ξανθὸν εἶδε τὸ θέρος, εἶπε νῦν ὥρη πάντας καλεῖν μοι τοὺς φίλους, ἵνʼ ἀμήσω. καί τις δὲ κορυδοῦ τῶν λοφηφόρων παίδων ἤκουσεν αὐτοῦ, τῷ τε πατρὶ μηνύει, σκοπεῖν κελεύων ποῦ σφέας μεταστήσει. δʼ εἶπεν οὔπω καιρός ἐστι νῦν φεύγειν, ὃς γὰρ φίλοις πέποιθεν, οὐκ ἄγαν σπεύδει. ὡς δʼ αὖτις ἦλθεν, ἡλίου δʼ ὑπʼ ἀκτίνων ἤδη ῥέοντα τὸν στάχυν θεωρήσας μισθὸν μὲν ἀμητῆρσιν αὔριον πέμπειν, μισθὸν δʼ ἔταξε δραγματηφόροις δώσειν, κορυδαλλὸς εἶπε παισὶ νηπίοις ὥρη νῦν ἐστὶν ὄντως, παῖδες, ἐκ τόπων φεύγειν, ὅτʼ αὐτὸς ἀμᾷ κοὐ φίλοισι πιστεύει. Ὁ μῦθος διδάσκει ἡμᾶς ἐπιμελεῖσθαι τῶν οἰκείων, ὅση δύναμις, καὶ μὴ καταφρονεῖν ταῖς τῶν φίλων συνδρομαῖς. Λύκος ποτʼ ἄρνα πεπλανημένον ποίμνης ἰδὼν βίῃ μὲν οὐκ ἐπῆλθεν ἁρπάξων, ἔγκλημα δʼ ἔχθρης εὐπρόσωπον ἐζήτει., σύ τοί με πέρυσι μικρὸς ὢν ἐβλασφήμεις. ἐγώ σε πέρυσιν, ὅς γʼ ἐπʼ ἔτος ἐγεννήθην;, οὔκουν σὺ τὴν ἄρουραν ἣν ἔχω κείρεις; οὔπω τι χλωρὸν ἔφαγον, οὐδʼ ἐβοσκήθην., οὐδʼ ἆρα πηγῆς ἐκπέπωκας ἧς πίνω; θηλὴ μεθύσκει μέχρι νῦν με μητρῴη. τότε δὴ τὸν ἄρνα συλλαβών τε καὶ τρώγων, ἀλλʼ οὐκ ἄδειπνον εἶπε, τὸν λύκον θήσεις, κἂν εὐχερῶς μου πᾶσαν αἰτίην λύσῃς. Ὅτι τοὺς φύσει πονηροὺς καὶ ἀδίκους οὐδʼ εὔλογος ἀπολογία πείθει. Λέων ἐλύσσα. τὸν δὲ νεβρὸς ἐξ ὕλης ἰδὼν ἔφησεν ἡμέων ταλαιπώρων· τί γὰρ μεμηνὼς οὗτος οὐχὶ ποιήσει, ὃς ἦν φορητὸς οὐδὲ σωφρονῶν ἥμιν; Πρὸς ἄνδρα φύσει ὀργίλον καὶ αἱμοβόρον ἐξουσίαν ἀρχῆς κατὰ τῶν ὑπηκόων λαμβάνοντα. Λέοντα φεύγων ταῦρος εἰς ἐρημαίην σπήλυγγα κατέδυ ποιμένων ὀρειφοίτων, ὅπου τράγος τις χωρὶς αἰπόλου μείνας τὸν ταῦρον ἐμβὰς τοῖς κέρασιν ἐξώθει. ὃ δʼ εἶπεν,, οὐ σέ, τὸν λέοντα δʼ ἐκκλίνων ἀνέξομαί σου μικρὰ τῆς ἐπηρείης· ἐπεὶ παρελθέτω με, καὶ τότε γνώσῃ πόσον τράγου μεταξὺ καὶ πόσον ταύρου. Πρὸς τοὺς τοῖς δυνατωτέροις ἐπεμβαίνοντας διʼ ἐπικειμένην αὐτοῖς συμφοράν. Λέοντά τις κυνηγὸς οὐχὶ τολμήεις ἴχνευεν ὀρέων ἐν βαθυσκίοις ὕλαις· δρυτόμῳ δὲ μακρῆς ἐγγὺς ἐντυχὼν πεύκης,, ὢ πρός σε νυμφῶν εἶπεν, ἆρα γινώσκεις ἴχνη λέοντος, ὅστις ὧδε φωλεύει; κἀκεῖνος εἶπεν ἀλλὰ σὺν θεῷ βαίνεις· αὐτὸν γὰρ ἤδη τὸν λέοντά σοι δείξω. ὃ δʼ ὠχριήσας γομφίους τε συγκρούων μή μοι χαρίζου φησι πλεῖον οὗ χρῄζω, τὸ δʼ ἔχνος εἰπέ· τὸν λέοντα μὴ δείξῃς. Ὁ μῦθος ἐλέγχει ἐκείνους τοὺς λόγοις μὲν ἀνδρείους ἐπιδεικνυμένους, ἔργοις δὲ ἀνικάνους ἀποφαινομένους. Λύκων παρῆσαν ἄγγελοί ποτʼ εἰς ποίμνην ὅρκους φέροντες καὶ βέβαιον εἰρήνην, ἐφʼ ᾧ λάβωσι τοὺς κύνας πρὸς αἰκίην, διʼ οὓς μάχονται καὶ κοτοῦσιν ἀλλήλοις. μωρὴ δὲ ποίμνη καὶ τὰ πάντα βληχώδης πέμπειν ἔμελλεν. ἀλλά τις γέρων ἤδη κριὸς βαθείῃ φρικὶ μαλλὸν ὀρθώσας καινῆς γε ταύτης εἶπε τῆς μεσιτείης. ἀφύλακτος ὑμῖν πῶς ἐγὼ συνοικήσω, διʼ οὓς νέμεσθαι μηδὲ νῦν ἀκινδύνως ἔξεστι, καίτοι τῶν κυνῶν με τηρούντων; Οὐδαμῶς ἀκαταλλάκτοις ἐχθροῖς πιστεύειν δεῖ, ὅταν σε τῆς οἰκείας βούλωνται ἀμελεῖν σωτηρίας, κἂν ὅρκοις τυχὸν τὴν εἰρήνην λαλῶσιν. Λύκῳ ποτʼ ὀστοῦν φάρυγος ἐντὸς ἠρείσθη· ἐρῳδιῷ δὲ μισθὸν ἄξιον δώσειν ἔταξε, τὸν τράχηλον εἰ καθιμήσας ἀνελκύσειε καὶ πόνων ἄκος δοίη. ὃ δʼ ἑλκύσας τὸν μισθὸν εὐθέως ᾔτει. κἀκεῖνος αὐτῷ, κάρχαρόν τι μειδήσας, σοὶ μισθὸς ἀρκεῖ φησί τῶν ἰατρείων κεφαλὴν λυκείου στόματος ἐξελεῖν σῴην. κακοῖς βοηθῶν μισθὸν ἀγαθὸν οὐ λήψῃ, ἀλλʼ ἀρκέσει σοι μή τι καὶ κακὸν πάσχειν. Ὅτι πονηρὸς ἀνὴρ εὖ πάσχων εἰς ἀντιδόσεως λόγον ποιεῖται καὶ τὸ μὴ μόνον βλάψαι. Λέων νοσήσας ἐν φάραγγι πετραίῃ ἔκειτο νωθρὰ γυῖα γῆς ἐφαπλώσας, φίλην δʼ ἀλώπεκʼ εἶχεν προσωμίλει. ταύτῃ ποτʼ εἶπεν εἰ θέλεις με σὺ ζῴειν — πεινῶ γὰρ ἐλάφου τῆς ὑπʼ ἀγρίαις πεύκαις κεῖνον τὸν ὑλήεντα δρυμὸν οἰκούσης, καὶ νῦν διώκειν ἔλαφον οὐκέτʼ ἰσχύω· σὺ δʼ ἢν θελήσῃς, χεῖρας εἰς ἐμὰς ἥξει λόγοισι θηρευθεῖσα σοῖς μελιγλώσσοις· ἀπῆλθε κερδώ, τὴν δʼ ὑπʼ ἀγρίαις ὕλαις σκιρτῶσαν εὗρε μαλθακῆς ὑπὲρ ποίης. προσέκυσε δʼ αὐτὴν πρῶτον, εἶτα καὶ χαίρειν προσεῖπε, χρηστῶν τʼ ἄγγελος λόγων ἥκειν. ὁ λέων ἔφασκεν οἶσθας, ἔστι μοι γείτων, ἔχει δὲ φαύλως, κἀγγύς ἐστι τοῦ θνήσκειν. τίς οὖν μετʼ αὐτὸν θηρίων τυραννήσει, διεσκοπεῖτο· σῦς μέν ἐστιν ἀγνώμων, ἄρκτος δὲ νωθής, πάρδαλις δὲ θυμώδης, τίγρις δʼ ἀλαζὼν καὶ τὸ πᾶν ἐρημαίη. ἔλαφον τυραννεῖν ἀξιωτάτην κρίνω· γαύρη μὲν εἶδος, πολλὰ δʼ εἰς ἔτη ζῴει, κέρας δὲ φοβερὸν πᾶσιν ἑρπετοῖς φύει, δένδροις ὅμοιον, κοὐχ ὁποῖα τῶν ταύρων. τί σοι λέγω τὰ πολλά; πλὴν ἐκυρώθης, μέλλεις τʼ ἀνάσσειν θηρίων ὀρειφοίτων. τότʼ ἂν γένοιτο τῆς ἀλώπεκος μνήμη, δέσποινα, τῆς σοι τοῦτο πρῶτον εἰπούσης. ταῦτʼ ἦλθον. ἀλλὰ χαῖρε, φιλτάτη. σπεύδω πρὸς τὸν λέοντα, μὴ πάλιν με ζητήσῃ — χρῆται γὰρ ἡμῖν εἰς ἅπαντα συμβούλοις —· δοκῶ δὲ καὶ σέ, τέκνον, εἴ τι τῆς γραίης κεφαλῆς ἀκούεις. ἔπρεπέ σοι παρεδρεύειν ἐλθοῦσαν αὐτῷ καὶ πονοῦντα θαρσύνειν. τὰ μικρὰ πείθει τοὺς ἐν ἐσχάταις ὥραις· ψυχαὶ δʼ ἐν ὀφθαλμοῖσι τῶν τελευτώντων. ὣς εἶπε κερδώ. τῆς δʼ ὁ νοῦς ἐχαυνώθη λόγοισι ποιητοῖσιν, ἦλθε δʼ εἰς κοίλην σπήλυγγα θηρός, καὶ τὸ μέλλον οὐκ ᾔδει. λέων δʼ ἀπʼ εὐνῆς ἀσκόπως ἐφορμήσας ὄνυξιν οὔατʼ ἐσπάραξεν ἀκραίοις, σπουδῇ διωχθείς· τὴν δὲ φύζα δειλαίην θύρης κατιθὺς ἦγεν εἰς μέσας ὕλας. κερδὼ δὲ χεῖρας ἐπεκρότησεν ἀλλήλαις, ἐπεὶ πόνος μάταιος ἐξανηλώθη. κἀκεῖνος ἐστέναξε τὸ στόμα βρύχων ὁμοῦ γὰρ αὐτὸν λιμὸς εἶχε καὶ λύπη, πάλιν δὲ κερδὼ καθικέτευε φωνήσας ἄλλον τινʼ εὑρεῖν δεύτερον δόλον θήρης. ἣ δʼ εἶπε κινήσασα βυσσόθεν γνώμην· χαλεπὸν κελεύεις, ἀλλʼ ὅμως ὑπουργήσω. καὶ δὴ κατʼ ἴχνος ὡς σοφὴ κύων ᾔει, πλέκουσα τέχνας καὶ πανουργίας πάσας, ἀεὶ δʼ ἕκαστον ποιμένων ἐπηρώτα μή πού τις ἔλαφος ᾑματωμένη φεύγει. τὴν δʼ ὥς τις εἶδε, δεικνύων ἂν ὡδήγει, ἕως ποθʼ εὗρεν ἐν κατασκίῳ χώρῳ δρόμων ἀναψύχουσαν. ἣ δʼ ἀναιδείης ὀφρὺν ἔχουσα καὶ μέτωπον εἰστήκει. ἐλάφου δὲ φρὶξ ἐπέσχε νῶτα καὶ κνήμας, χολὴ δʼ ἐπέζει καρδίην, ἔφη δʼ οὕτως· σὺ νῦν διώκεις πανταχοῦ με καὶ φεύγω ἀλλʼ ὦ στύγημα, νῦν μὲν οὐχὶ χαιρήσεις, ἤν μοι προσέλθῃς καὶ γρύσαι τι τολμήσῃς. ἄλλους ἀλωπέκιζε τοὺς ἀπειρήτους, ἄλλους δὲ βασιλεῖς αἱρέτιζε καὶ ποίει. τῆς δʼ οὐκ ἐτρέφθη θυμός, ἀλλʼ ὑποβλήδην, οὕτως ἀγεννής φησί καὶ φόβου πλήρης πέφυκας; οὕτω τοὺς φίλους ὑποπτεύεις; ὁ μὲν λέων σοι συμφέροντα βουλεύσων μέλλων τʼ ἐγείρειν τῆς πάροιθε νωθείης ἔψαυσεν ὠτός, ὡς πατὴρ ἀποθνῄσκων· ἔμελλε γάρ σοι πᾶσαν ἐντολὴν δώσειν, ἀρχὴν τοσαύτην πῶς λαβοῦσα τηρήσεις· σὺ δʼ οὐχ ὑπέστης κνίσμα χειρὸς ἀρρώστου, βίῃ δʼ ἀποσπασθεῖσα μᾶλλον ἐτρώθης. καὶ νῦν ἐκεῖνος πλεῖον ἢ σὺ θυμοῦται· λίην ἄπιστον πειράσας σε καὶ κούφην βασιλῆά φησι τὸν λύκον καταστήσειν. οἴμοι πονηροῦ δεσπότου. τί ποιήσω; ἅπασιν ἡμῖν αἰτίη κακῶν γίνῃ. ἀλλʼ ἐλθέ καὶ τὸ λοιπὸν ἴσθι γενναίη, μηδʼ ἐπτόησο, πρόβατον οἷον ἐκ ποίμνης. ὄμνυμι γάρ σοι φύλλα πάντα καὶ κρήνας, οὕτω γένοιτο σοὶ μόνῃ με δουλεύειν, ὡς οὐδὲν ὁ λέων ἐχθρός, ἀλλʼ ὑπʼ εὐνοίης τίθησι πάντων κυρίην σε τῶν ζῴων. τοιαῦτα κωτίλλουσα τὴν ἀχαιίνην ἔπεισεν ἐλθεῖν δὶς τὸν αὐτὸν εἰς ᾅδην. ἐπεὶ δὲ λόχμης εἰς μυχὸν κατεκλείσθη, λέων μὲν αὐτὸς εἶχε δαῖτα πανθοίνην, σάρκας λαφύσσων, μυελὸν ὀστέων πίνων καὶ σπλάγχνα δάπτων· ἡ δʼ ἀγωγὸς εἱστήκει πεινῶσα θήρης, καρδίην δὲ νεβρείην λάπτει πεσοῦσαν ἁρπάσασα λαθραίως, καὶ τοῦτο κέρδος εἶχεν ὧν ἐκεκμήκει. λέων δʼ ἕκαστον ἐγκάτων ἀριθμήσας, μόνην ἀπʼ ἄλλων καρδίην ἐπεζήτει, καὶ πᾶσαν εὐνήν, πάντα δʼ οἶκον ἠρεύνα. κερδὼ δʼ ἀπαιολῶσα τῆς ἀληθείης οὐκ εἶχε πάντως φησί· μὴ μάτην ζήτει. ποίην δʼ ἔμελλε καρδίην ἔχειν, ἥτις ἐκ δευτέρου λέοντος ἦλθεν εἰς οἴκους; Ὅτι τοὺς τοῖς προλαβοῦσι κακοῖς μὴ σωφρονισθέντας εἰκότως ἄφυκτα κακὰ διαδέχεται· ἐν ᾧ καὶ ἔλεγχος κατὰ φιλοδόξων. Λύκος παρῄει θριγκόν, ἔνθεν ἐκκύψας ἀρνειὸς αὐτὸν ἔλεγε πολλὰ βλασφήμως. κἀκεῖνος εἶπε τὰς σιαγόνας πρίων· ὁ τόπος μʼ ἐλοιδόρησε· μὴ σὺ καυχήσῃ. ὁ μῦθος ὀρθῶς πᾶσι τοῦτο μηνύει, μηδεὶς διὰ καιρὸν ἰσχύων τι γαυρούσθω. Κατάλληλος ὁ μῦθος τοῖς διὰ περίστασιν καὶ τόπον κατὰ τύχην τῶν δυνατωτέρων κατεπαιρομένοις. Λέων ποτʼ ἐπεβούλευεν ἀγρίῳ ταύρῳ, καὶ προσποιηθεὶς μητρὶ τῶν θεῶν θύειν, τὸν ταῦρον ἐλθεῖν ἐπὶ τὸ δεῖπνον ἠρώτα. κἀκεῖνος ἥξειν εἶπεν οὐχ ὑποπτεύσας. ἐλθὼν δὲ καὶ στὰς ἐπὶ θύραις λεοντείοις ὡς εἶδε θερμοῦ πολλὰ χαλκία πλήρη, σφαγίδας, μαχαίρας βουδόρους νεοσμήκτους, πρὸς τῇ θύρῃ δὲ μηδέν, ἀλλὰ δεσμώτην ἀλεκτορίσκον, ᾤχετ᾿ εἰς ὄρος φεύγων. ἐμέμφεθʼ ὁ λέων ὕστερον συναντήσας. ὃ δʼ ἦλθον εἶπε καὶ τὸ σύμβολον δώσω· οὐκ ἦν ὅμοιον τὸ θύμα τῷ μαγειρείῳ. Ὁ μῦθος ἡμᾶς ὑπομιμνήσκει, τὸ ἐπιὸν πάντως δεινὸν προορῶντας, μηδαμῶς ἀμελεῖν τῆς ἑαυτῶν σωτηρίας. Λέων ἁλοὺς ἔρωτι παιδὸς ὡραίης παρὰ πατρὸς ἐμνήστευε. τῷ δʼ ὁ πρεσβύτης οὐδέν τι δύσνουν οὐδʼ ὕπουλον ἐμφήνας δίδωμι γῆμαι φησί, καὶ διδοὺς χαίρω· τίς οὐ δυνάστῃ καὶ λέοντι κηδεύσει; φρένες δὲ δειλαὶ παρθένων τε καὶ παίδων· σὺ δʼ ἡλίκους μὲν ὄνυχας, ἡλίκους δʼ ἥμιν φέρεις ὀδόντας, τίς κόρη σε τολμήσει ἀφόβως περιλαβεῖν; τίς δʼ ἰδοῦσα μὴ κλαύσῃ; πρὸς ταῦτα δὴ σκόπησον εἰ γάμου χρῄζεις, μηδʼ ἄγριος θὴρ ἀλλὰ νυμφίος γίνου. ὃ δὲ πτερωθεὶς τῇ δόσει τε πιστεύσας ἐξεῖλε τοὺς ὀδόντας, εἶθʼ ὑπὸ σμίλης ἀπωνυχίσθη, τῷ τε πενθερῷ δείξας τὴν παῖδʼ ἀπῄτει. τὸν δʼ ἕκαστος ἠλοία ῥοπάλῳ τις ἢ λίθῳ τις ἐκ χερὸς παίων. ἔκειτο δʼ ἀργὸς ὥσπερ ὗς ἀποθνῄσκων, γέροντος ἀνδρὸς ποικίλου τε τὴν γνώμην σοφίῃ διδαχθεὶς ὡς ἄμικτον ἀνθρώποις ἐρᾶν λεόντων ἢ λέοντας ἀνθρώπων. αὐτός τις αὐτὸν λανθάνει κακῶς δράσας, ὧν οὐ πέφυκε μεταλαβεῖν ὅταν σπεύδῃ. Λέοντι προσπτὰς αἰετῶν τις ἐζήτει κοινωνὸς εἶναι. χὠ λέων τί κωλύει; πρὸς αὐτὸν εἶπεν. ἀλλʼ ἐνέχυρον οὖν δώσεις τὠκυπτέρῳ σου μὴ μεθιέναι πίστιν· πῶς γὰρ φίλῳ σοι μὴ μένοντι πιστεύσω; Ὁ μῦθος ἐκδιδάσκει μὴ τάχιστα πᾶσι πιστεύειν, καὶ μάλιστα τοῖς μήπω φίλοις. Λύκῳ συνήντα πιμελὴς κύων λίην. ὃ δʼ αὐτὸν ἐξήταζε, ποῦ τραφεὶς οὕτως μέγας κύων ἐγένετο καὶ λίπους πλήρης. ἄνθρωπος εἶπε δαψιλής με σιτεύει. ὁ δέ σοι τράχηλος εἶπε πῶς ἐλευκώθη; κλοιῷ τέτριπται σάρκα τῷ σιδηρείῳ, ὃν ὁ τροφεύς μοι περιτέθεικε χαλκεύσας. λύκος δʼ ἐπʼ αὐτῷ καγχάσας ἐγὼ τοίνυν χαίρειν κελεύω φησί τῇ τρυφῇ ταύτῃ, διʼ ἣν σίδηρος τὸν ἐμὸν αὐχένα τρίψει. Ὅτι αἰσχρὸν καὶ ἐπονείδιστον τὸ μικρᾶς ἡδονῆς χάριν δουλοπρεπῶς ζώειν φευκτέον ὁ μῦθος παραινεῖ. Λύκος τις ἁδρὸς ἐν λύκοις ἐγεννήθη, λέοντα δʼ αὐτὸν ἐπεκάλουν· ὃ δʼ ἀγνώμων τὴν δόξαν οὐκ ἤνεγκε, τῶν δὲ συμφύλων ἀποστατήσας τοῖς λέουσιν ὡμίλει. κερδὼ δʼ ἐπισκώπτουσα μὴ φρενωθείην ἔφη τοσοῦτον ὡς σὺ νῦν ἐτυφώθης· σὺ γὰρ ὡς ἀληθῶς ἐν λύκοις λέων φαίνῃ, ἐν δʼ αὖ λεόντων συγκρίσει λύκος γίνῃ. Πρὸς τοὺς ἀπὸ τῶν κολάκων οὐκ ὀρθῇ κρίσει ἐπαινουμένους κἀντεῦθεν μέγα φρονοῦντας, ἔπειτα δὲ ἐλεγχομένους ἑαυτοὺς ἐπιγινώσκειν. Λέων τις ἐβασίλευεν οὐχὶ θυμώδης οὐδʼ ὠμὸς οὐδὲ πάντα τῇ βίῃ χαίρων, πρηῢς δὲ καὶ δίκαιος ὥς τις ἀνθρώπων. ἐπὶ τῆς ἐκείνου φασί δὴ δυναστείης τῶν ἀγρίων ἀγυρμὸς ἐγεγόνει ζῴων, δίκας τε δοῦναι καὶ λαβεῖν παρʼ ἀλλήλων. τὰ ζῷα πάντα δʼ ὡς ὑπέσχον εὐθύνας, λύκος μὲν ἀρνί, πάρδαλις δʼ ἐπʼ αἰγάγρῳ, ἐλάφῳ δὲ τίγρις, πάντα δʼ εἶχεν εἰρήνην, ὁ πτὼξ λαγωὸς εἶπεν ἀλλʼ ἐγὼ ταύτην τὴν ἡμέρην ἀεί ποτʼ ηὐχόμην, ἥτις καὶ τοῖς βιαίοις φοβερὰ τἀσθενῆ θήσει. Ἔπαινον ὁ μῦθος ἔχει κριτῇ πράῳ καὶ λίαν δικαίῳ. Λέων ἐπʼ ἄγρην οὐκέτι σθένων βαίνειν πολλῷ γὰρ ἤδη τῷ χρόνῳ, γεγηράκει κοίλης ἔσω σπήλυγγος οἷά τις νούσῳ κάμνων ἐβέβλητʼ οὐκ ἀληθὲς ἀσθμαίνων, φωνὴν βαρεῖαν προσποιητὰ λεπτύνων. θηρῶν δʼ ἐπʼ αὐλὰς ἦλθεν ἄγγελος φήμη, καὶ πάντες ἤλγουν ὡς λέοντος ἀρρώστου, ἐπισκοπήσων δʼ εἷς ἕκαστος εἰσῄει. τούτους ἐφεξῆς λαμβάνων ἀμοχθήτως κατήσθιεν, γῆρας δὲ λιπαρὸν ηὑρήκει. σοφὴ δʼ ἀλώπηξ ὑπενόησε, καὶ πόρρω σταθεῖσα βασιλεῦ, πῶς ἔχεις; ἐπηρώτα. κἀκεῖνος εἶπε χαῖρε, φιλτάτη ζῴων. τί δʼ οὐ προσέρχῃ, μακρόθεν δέ με σκέπτῃ; δεῦρο, γλυκεῖα, καί με ποικίλοις μύθοις παρηγόρησον ἐγγὺς ὄντα τῆς μοίρης. σῴζοιο φησίν· ἢν δʼ ἄπειμι, συγγνώσῃ· πολλῶν γὰρ ἴχνη θηρίων με κωλύει, ὧν ἐξιόντων οὐκ ἔχεις ὅ μοι δείξεις. μακάριος ὅστις οὐ προλαμβάνει πταίσας, ἀλλʼ αὐτὸς ἄλλων συμφοραῖς ἐπαιδεύθη. Οὕτως τινῶν οἱ κίνδυνοι διδαχὴ εἶναι ὀφείλει τῆς ἡμῶν σωτηρίας Λάθρῃ κύων ἔδακνε· τῷ δὲ χαλκεύσας ὁ δεσπότης κώδωνα καὶ προσαρτήσας πρόδηλον εἶναι μακρόθεν πεποιήκει. ὁ κύων δὲ τὸν κώδωνα διʼ ἀγορῆς σείων ἠλαζονεύετ᾿. ἀλλὰ δὴ κύων γραίη πρὸς αὐτὸν εἶπεν,, ὦ τάλαν, τί σεμνύνῃ; οὐ κόσμον ἀρετῆς τοῦτον οὐδʼ ἐπιεικείης, σαυτοῦ δʼ ἔλεγχον τῆς πονηρίης κρούεις. Ἔλεγχον ὁ μῦθος ἔχει τῶν οὐ καλῶς ἐφʼ ἑαυτοῖς μέγα φρονούντων, ὅταν διὰ κακίαν τι πάθοιεν. Λύκος ποτʼ ἄρας πρόβατον ἐκ μέσης ποίμνης ἐκόμιζεν οἴκαδ᾿· ᾧ λέων ὑπαντήσας ἀπέσπασʼ αὐτοῦ. καὶ λύκος σταθεὶς πόρρω ἀδίκως μʼ ἀφείλω τῶν ἐμῶν ἐκεκράγει. λέων δὲ τερφθεὶς εἶπε τὸν λύκον σκώπτων· σοὶ γὰρ δικαίως ὑπὸ φίλων ἐδωρήθη. Ὁ μῦθος δικαίως προσφόρως ῥηθήσεται πρὸς ἄνδρας ἀδίκους, ἀλλήλους αἰτιωμένους, ἐπὶ τῷ αὐτῷ πταίσματι κειμένους. Λέων ποτʼ ἀνδρῶν βίον ἄριστον ἐζήλου, καὶ δὴ κατʼ εὐρὺν φωλεὸν διατρίβων, ὅσων ἀρίστην ὀριτρόφων φυὴν ἔγνω, φιλοφρονεῖσθαι γνησίως ἐπειράθη. πολὑς δʼ ὑπὸ σπήλυγγι θαμινὰ παντοίων θηρῶν ὅμιλος ἡμέρως συνηυλίσθη· ὃ δʼ εἱστία τε κἀφίλει νόμῳ ξείνων, ἅδην τιθεὶς ἅπασι δαῖτα θυμήρη. φίλην δὲ κερδὼ καὶ σύνοικον εἰλήφει, μεθʼ ἧς τὰ πολλὰ μειλίχως συνεζήκει. γέρων δέ τις πίθηκος ἦν ὁ δαιτρεύων κρεῶν τε συσσίτοισι διανέμων μοίρας· ὅς, εἴ τις ἦλθεν οὐχὶ τῆς συνηθείης, ταὐτὸν παρετίθει δεσπότῃ τε κἀκείνῳ, ὅπερ εἶχεν ὁ λέων νεοδρόμῳ λαβὼν θήρῃ· κερδὼ δʼ ἑώλων ἔφερεν οὐκ ἴσην μοῖραν. καὶ δή ποτʼ αὐτὴν προσποιητὰ σιγῶσαν δείπνου τε χεῖρα καὶ βορῆς ἀποσχοῦσαν λέων τίνʼ εἶχεν αἰτίην διηρώτα· κερδοῖ σοφή, λάλησον ὥσπερ εἰώθης· φαιδρῷ προσώπῳ δαιτός, ὦ φίλη, ψαῦσον. ἣ δʼ εἶπεν ὦ φέριστε θηρίων γέννης, πολλῇ μερίμνῃ καρδίην διαξαίνω· οὐ γὰρ τὰ νῦν παρόντα μοῦνον ἀλγύνει, τὰ δʼ ἔπειτα φησί προσκοπουμένη κλαίω. καθʼ ἡμέρην γὰρ εἴ τις ἄλλος, εἶτʼ ἄλλος ξένος πελάζοι, τοῦτο δʼ εἰς ἔθος βαίνοι, τάχʼ οὐδʼ ἑώλων γεύσομαι κρεῶν μούνη. ὁ λέων δὲ τερφθεὶς ὡς λέων τε μειδήσας εἶπεν,, πιθήκῳ ταῦτα μηδʼ ἐμοὶ μέμφου· Ὅτι μᾶλλον ἀλγύνειν καὶ λυπεῖν οἶδεν ἀνθρώπους οὐ τὰ παρόντα μόνον, καθʼ ὅσον ἤδη ἡ τῶν μελλόντων προσδοκία. Λέων ἀγρεύσας μῦν ἔμελλε δειπνήσειν· ὁ δʼ οἰκότριψ κλὼψ ἐγγὺς ὢν μόρου τλήμων τοιοῖσδε μύθοις ἱκέτευε τὸν θῆρα· ἐλάφους πρέπει σοι καὶ κερασφόρους ταύρους θηρῶντα νηδύν σαρκὶ τῇδε πιαίνειν· μυὸς δὲ δεῖπνον οὐδʼ ἄκρων ἐπιψαῦσαι χειλῶν ἅλις σῶν. ἀλλὰ λίσσομαι, φείδου. ἴσως χάριν σοι τήνδε μικρὸς ὢν τίσω. γελάσας δʼ ὁ θὴρ παρῆκε τὸν ἱκέτην ζώειν. καὶ φιλαγρευταῖς ἐμπεσὼν νεηνίσκοις ἐδικτυώθη καὶ σφαλεὶς ἐδεσμεύθη. κἀντεῦθεν ἀπεγνώκει ὁ θὴρ τὴν σωτηρίαν ὁ μῦς δὲ λάθρῃ χηραμοῦ προπηδήσας, στερρόν τʼ ὁδοῦσι βραχυτάτοις βρόχον κείρας ἔλυσε τὸν λέοντα, τοῦ τὸ φῶς βλέψαι ἐπάξιον δοὺς μισθὸν ἀντιζωγρήσας. σαφὴς ὁ μῦθος εὖ νοοῦσιν ἀνθρώποις, σῴζειν πένητας, μηδέ των ἀπελπίζειν, εἰ καὶ λέοντα μῦς ἔσωσʼ ἀγρευθέντα. Ἀρχὴ τοῦ β τμήματος. Μῦθος μέν, ὦ παῖ βασιλέως Ἀλεξάνδρου, Σύρων παλαιῶν ἐστιν εὕρεμʼ ἀνθρώπων, οἳ πρίν ποτʼ ἦσαν ἐπὶ Νίνου τε καὶ Βήλου. πρῶτος δέ, φασίν, εἶπε παισὶν Ἐλλήνων Αἴσωπος ὁ σοφός, εἶπε καὶ Λιβυστίνοις λόγους Κυβίσσης. ἀλλʼ ἐγὼ νέῃ μούσῃ δίδωμι, φαλάρῳ χρυσέῳ χαλινώσας τὸν μυθίαμβον ὥσπερ ἵππον ὁπλίτην. ὑπʼ ἐμοῦ δὲ πρώτου τῆς θύρης ἀνοιχθείσης εἰσῆλθον ἄλλοι, καὶ σοφωτέρης μούσης γρίφοις ὁμοίας ἐκφέρουσι ποιήσεις, μαθόντες οὐδὲν πλεῖον ἢ μὲ γινώσκειν. ἐγὼ δὲ λευκῇ μυθιάζομαι ῥήσει, καὶ τῶν ἰάμβων τοὺς ὀδόντας οὐ θήγω, ἀλλʼ εὖ πυρώσας, εὖ δὲ κέντρα πρηύνας, ἐκ δευτέρου σοι τήνδε βίβλον ἀείδω. Μυῶν ὃ μέν τις βίον ἔχων ἀρουραῖον, ὃ δʼ ἐν ταμείοις πλουσίοισι φωλεύων, ἔθεντο κοινὸν τὸν βίον πρὸς ἀλλήλους. ὁ δʼ οἰκόσιτος πρότερος ἦλθε δειπνήσων ἐπὶ τῆς ἀρούρης ἄρτι χλωρὸν ἀνθούσης· τρώγων δʼ ἀραιὰς καὶ διαβρόχους σίτου ῥίζας μελαίνῃ συμπεφυρμένας βώλῳ μύρμηκος εἶπε ζῇς βίον ταλαιπώρου, ἐν πυθμέσιν γῆς κρίμνα λεπτὰ βιβρώσκων. ἐμοὶ δʼ ὑπάρχει πολλὰ καὶ περισσεύει· τὸ κέρας κατοικῶ πρὸς σὲ τῆς Ἀμαλθείης. εἴ μοι συνέλθοις, ὡς θέλεις ἀσωτεύσῃ, παρεὶς ὀρύσσειν ἀσφάλαξι τὴν χώρην. ἀπῆγε τὸν μῦν τὸν γεηπόνον πείσας εἰς οἶκον ἐλθεῖν ὑπό τε τοῖχον ἀνθρώπου. ἔδειξε δʼ αὐτῷ, ποῦ μὲν ἀλφίτων πλήθη, ποῦ δʼ ὀσπρίων ἦν σωρὸς ἢ πίθοι σύκων στάμνοι τε μέλιτος σώρακοί τε φοινίκων. ὃ δʼ ὡς ἐτέρφθη πᾶσι καὶ παρωρμήθη καὶ τυρὸν ἦγεν ἐκ κανισκίου σύρων, ἀνέῳξε τὴν θύρην τις· ὃ δʼ ἀποπηδήσας στεινῆς ἔφευγε δειλὸς ἐς μυχὸν τρώγλης, ἄσημα τρίζων τόν τε πρόξενον θλίβων. μικρὸν δʼ ἐπισχὼν, εἶτʼ ἔσωθεν ἐκκύψας ψαύειν ἔμελλεν ἰσχάδος Καμειραίης· ἕτερος δʼ ἐπῆλθεν ἄλλο τι προαιρήσων· οἳ δʼ ἔνδον ἐκρύβοντο. μῦς δʼ ἀρουρίτης τοιαῦτα δειπνῶν εἶπε χαῖρε καὶ πλούτει, καὶ τοῖς περισσοῖς αὐτὸς ἐντρύφα δείπνοις, ἔχων τὰ πολλὰ ταῦτα μεστὰ κινδύνων. ἐγὼ δὲ λιτῆς οὐκ ἀφέξομαι βώλου, ὑφʼ ἣν τὰ κρίμνα μὴ φοβούμενος τρώγω. Ταῦτα ῥητέον τῷ ἐν προσχήματι φιλίας κα καῖς συμβουλίαις ἀπάγειν ἡμᾶς βουλομένῳ ζωῆς ἀταράχου καὶ κινδύνοις καθυποβάλλαι χάριν ῥεουσῶν ἡδονῶν. Μὴ λοξὰ βαίνειν· ἔλεγε καρκίνῳ μήτηρ, ὑγρῇ τε πέτρῃ πλάγια κῶλα μὴ σύρειν. ὃ δʼ εἶπε μῆτερ ἡ διδάσκαλος, πρώτη ὀρθὴν ἄπελθε, καὶ βλέπων σε ποιήσω. Ἀντίρρησιν ὁ μῦθος ἔχει πρὸς τοὺς ἐναντίας τοῖς ἔργοις διδασκαλίας ποιουμένους. Μέλλων ὁδεύειν τῆς κυνός τις ἑστώσης εἶπεν τί χάσκεις; πάνθʼ ἕτοιμά σοι ποίει· μετʼ ἐμοῦ γὰρ ἥξεις. ἣ δὲ κέρκον οὐραίης ἄρασά φησι,, πάντʼ ἔχω· σύ βαρδύνεις. Πρὸς ἄνδρα ἀπαρασκεύαστον πρὸς τὸν ἐν ἑτοιμασίᾳ ὄντα καὶ περὶ συνοδοιπορίας κατεπείγοντα ὁ λόγος εὔκαιρος. Μικρέμπορός τις ὄνον ἔχων ἐβουλήθη, τοὺς ἅλας ἀκούων παρὰ θάλασσαν εὐώνους, τούτους πρίασθαι, φορτίσας τε γενναίως τὸν ὄνον κατῆγε. τῆς δʼ ὁδοῦ προκοπτούσης ὤλισθεν ἄκων εἰς τι ῥεῖθρον ἐξαίφνης, καὶ συντακέντων τῶν ἀλῶν ἐλαφρύνθη, ῥᾴων δʼ ἀνέστη καὶ παρῆν ἀμοχθήτως εἰς τὴν μεσόγεων. τοὺς ἅλας δὲ πωλήσας, πάλιν γομώσων τὸν ὄνον ἦγε καὶ πλείω ἔτʼ ἐπετίθει τὸν φόρτον. ὡς δὲ μοχθήσας διέβαινε τὸν ῥοῦν, οὗπερ ἦν πεσὼν πρῴην, ἑκὼν κατέπεσε, καὶ πάλιν γόμους τήξας κούφως ἀνέστη, γαῦρος ὥς τι κερδήσας. ὁ δʼ ἔμπορος μὲν ἐπενόησε καὶ πλείστους σπόγγους κατῆγεν ὕστερον πολυτρήτους ἐκ τῆς θαλάσσης, τοὺς δʼ ἅλας μεμισήκει. ὁ δʼ ὄνος πανούργως, ὡς προσῆλθε τῷ ῥείθρῳ, ἑκὼν κατέπεσεν· ἀθρόως δὲ τῶν σπόγγων διαβραχέντων πᾶς ὁ φόρτος ὠγκώθη, βάρος δὲ διπλοῦν ἦλθε βαστάσας νώτοις. πολλάκις ἐν οἷς τις ηὐτύχησε καὶ πταίει. Μῦς ταῦρον ἔδακεν. ὃ δʼ ἐδίωκεν ἀλγήσας τὸν μῦν· φθάσαντος δʼ εἰς μυχὸν φυγεῖν τρώγλης, ὤρυσσεν ἑστὼς τοῖς κέρασι τοὺς τοίχους, ἕως κοπωθεὶς ὀκλάσας ἐκοιμήθη παρὰ τὴν ὀπὴν ὁ ταῦρος. ἔνθεν ἐκκύψας ὁ μῦς ἐφέρπει, καὶ πάλιν δακὼν φεύγει. ὃ δʼ ἐξαναστὰς οὐκ ἔχων ὃ ποιήσει διηπορεῖτο· τῷ δʼ ὁ μῦς ἐπιτρύξας οὐχ ὁ μέγας ἀεὶ δυνατός. ἔσθʼ ὅπου μᾶλλον τὸ μικρὸν εἶναι καὶ ταπεινὸν ἰσχύει. Μάνδρης ἔσω τις πρόβατα συλλέγων δείλης κνηκὸν μετʼ αὐτῶν λύκον ἔμελλε συγκλείειν. ὁ κύων δʼ ἰδὼν πρὸς αὐτὸν εἶπε,, πῶς σπεύδεις τὰ πρόβατα σῶσαι, τοῦτον εἰσάγων ἥμιν; Ὁ μῦθος δηλοῖ ὅτι οὐκ ἀσφαλὴς ἡ μετὰ τῶν κακῶν συνοικία. Μεθύων ἐλαίῳ λύχνος ἑσπέρης ηὔχει πρὸς τοὺς παρόντας ὡς ἑωσφόρου κρείσσων ἅπασι φέγγος ἐκπρεπέστατον λάμπειν. ἀνέμου δὲ συρίσαντος εὐθὺς ἐσβέσθη πνοιῇ ῥαπισθείς. ἐκ δὲ δευτέρης ἅπτων εἶπέν τις αὐτῷ,, φαῖνε, λύχνε, καὶ σίγα· τῶν ἀστέρων τὸ φέγγος οὐκ ἀποθνήσκει. Ὁ μῦθος ἡμᾶς διδάσκει μηδαμῶς φυσιοῦσθαι ἐπὶ τοῖς τοῦ βίου λαμπροῖς, ἐπισταμένους μηδὲν εἶναι μόνιμον. Νωθὴς χελώνη λιμνάσιν ποτʼ αἰθυίαις λάροις τε καὶ κήυξιν εἶπεν ἀγρώσταις κἀμὲ πτερωτὴν εἴθε τις πεποιήκει. τῇ δʼ ἐκ τύχης ἔλεξεν αἰετὸς ταῦτα· πόσον, χέλυμνα, μισθὸν αἰετῷ δώσεις, ὅστις σ᾿ ἐλαφρὴν καὶ μετάρσιον θήσω; τὰ τῆς Ἐρυθρῆς πάντα δῶρά σοι δώσω. τοιγὰρ διδάξω φησίν. ὑπτίην δʼ ἄρας ἔκρυψε νέφεσιν, ἔνθεν εἰς ὄρος ῥίψας ἤραξεν αὐτῆς οὖλον ὄστρακον νώτων. ἣ δʼ εἶπεν ἐκψύχουσα,, σὺν δίκῃ θνήσκω· τί γὰρ νεφῶν μοι, καὶ τίς ἦν πτερῶν χρείη, τῇ καὶ χαμᾶζε δυσκόλως προβαινούσῃ; Νυκτὸς μεσούσης ᾖδε παῖς τις εὐφώνως. γυνὴ δʼ ἀκούει τοῦδε, κἀξαναστᾶσα θυρίδων προκύπτει, καὶ βλέπουσα τὸν παῖδα λαμπρῆς σελήνης ἐν φάει καλὸν λίην, τὸν ἄνδρʼ ἑαυτῆς καταλιποῦσα κοιμᾶσθαι κάτω μελάθρων ἦλθε, καὶ θύρης ἔξω ἐλθοῦσ᾿ ἐποίει τὴν προθυμίην πλήρη. ὡνὴρ δὲ ταύτης ἐξανίστατʼ ἐξαίφνης ζητῶν ὅποὐστί, κοὐκ ἰδὼν δόμων εἴσω μηδὲν χανών τε καὐτὸς ἦλθεν εἰς οἶμον. καὶ τῇ συνεύνῳ φησί μηδὲν ἐκπλήσσου, τὸν παῖδα δʼ ἡμῶν πεῖσον ἐν δόμοις εὕδειν. ὃν καὶ λαβὼν παρῆγεν. εἶτα κἀκεῖνος, ἄμφω θελόντων δρᾶν τι, τῇδʼ ἐρᾳθύμει. τουτὶ μὲν οὕτως· ἔμφασις δὲ τοῦ μύθου, κακὸν ἐπιχαίνειν, ὅταν ἔχῃ τις ἐκτῖσαι. Νεώς ποτʼ αὐτοῖς ἀνδράσιν βυθισθείσης ἰδών τις ἔλεγεν ἄδικα τοὺς θεοὺς κρίνειν· ἑνὸς γὰρ ἀσεβοῦς ἐμβεβηκότος πλοίῳ πολλοὺς σὺν αὐτῷ μηδὲν αἰτίους θνῄσκειν. καὶ ταῦθʼ ὁμοῦ λέγοντος, οἷα συμβαίνει, πολλῶν ἐπʼ αὐτὸν ἐσμὸς ἦλθε μυρμήκων, σπεύδοντες ἄχνας πυρίνας ἀποτρώγειν· ὑφʼ ἑνὸς δὲ δηχθεὶς συνεπάτησε τοὺς πλείους. Ἑρμῆς δʼ ἐπιστὰς τῷ τε ῥαβδίῳ παίων εἶτʼ οὐκ ἀνέξῃ φησί τοὺς θεοὺς εἶναι ὑμῶν δικαστὰς οἷος εἶ σὺ μυρμήκων; Ὁ λόγος διδάσκει ἡμᾶς μηδὲν ψέγειν τὰς τοῦ θεοῦ περὶ τοὺς ἀνθρώπους ἀκαταλήπτους οἰκονομίας, κἂν ἄδικοι τοῖς ἀπαιδεύτοις δοκοῖεν εἶναι. Ξουθὴ χελιδών, ἡ πάροικος ἀνθρώπων, ἦρος καλιὴν ηὐθέτιζεν ἐν τοίχῳ, ὅπου γερόντων οἶκος ἦν δικαστήρων· κἀκεῖ νεοσσῶν ἑπτὰ γίνεται μήτηρ, οὔπω πτερίσκοις πορφυροῖς ἐπανθούντων. ὄφις δὲ τούτους ἑρπύσας ἀπὸ τρώγλης ἅπαντας ἑξῆς ἔφαγεν. ἡ δὲ δειλαίη παίδων ἀώρων συμφορὰς ἐπεθρήνει, οἴμοι λέγουσα, τῆς ἐμῆς ἐγὼ μοίρης· ὅπου νόμοι γὰρ καὶ θέμιστες ἀνθρώπων, ἔνθεν χελιδὼν ἠδικημένη φεύγω. Κατὰ δικαστῶν ὁ λόγος βοηθεῖν δυναμένων τοῖς μηδὲν κακὸν πράξασι, καὶ τούτοις ὑπὸ μειζόνων ἀδικουμένοις μηδεμίαν ἀνάληψιν παρεχομένων. Ξύλινόν τις Ἑρμῆν εἶχεν· ἦν δὲ τεχνίτης. σπένδων δὲ τούτῳ καὶ καθʼ ἡμέρην θύων ἔπρασσε φαύλως. τῷ θεῷ δʼ ἐθυμώθη, χαμαὶ δʼ ἀπεκρότησε τοῦ σκέλους ἄρας. χρυσὸς δὲ κεφαλῆς ἐρρύη καταγείσης· ὃν συλλέγων ἄνθρωπος εἶπεν Ἑρμεία, σκαιός τίς ἐσσι καὶ φίλοισιν ἀγνώμων, ὃς προσκυνοῦντας οὐδὲν ὠφέλεις ἥμας. ἀγαθοῖς δὲ πολλοῖς ὑβρίσαντας ἠμείεψω. τὴν εἰς σὲ καινὴν εὐσέβειαν οὐκ ᾔδειν. καὶ τοὺς θεοὺς Αἴσωπος ἐμπλέκει μύθοις, βουλόμενος ἡμᾶς νουθετεῖν πρὸς ἀλλήλους. πλέον οὐδὲν ἕξεις σκαιὸν ἄνδρα τιμήσας, ἀτιμάσας δʼ ἂν αὐτὸν ὠφεληθείης. Ὁ τελμάτων ἔνοικος, ὁ σκιῇ χαίρων, ὁ ζῶν ὀρυκτοῖς βάτραχος παῤ εὐρίποις, εἰς γῆν παρελθὼν ἔλεγε πᾶσι τοῖς ζῴοις· ἰατρός εἰμι φαρμάκων ἐπιστήμων, οἵων τάχʼ οὐδεὶς οἶδεν, οὐδʼ ὁ Παιήων, ὃς Ὄλυμπον οἰκεῖ καὶ θεοὺς ἰατρεύει. καὶ πῶς ἀλώπηξ εἶπεν ἄλλον ἰήσῃ, ὃς σαυτὸν οὕτω χλωρὸν ὄντα μὴ σῴζεις; Πρὸς ἄνδρα ἀμαθῆ καὶ ἀπαίδευτον, ἄλλους παιδεύειν ἐπαγγελλόμενον. Ὄρνις ποτʼ ἠσθένησε. τῇ δὲ προσκύψας αἴλουρος εἶπε πῶς ἔχεις; τίνων χρῄζεις; ἐγὼ παρέξω πάντα σοι· μόνον σῴζου. ἡ δʼ ὄρνις εἶπεν μῦθον ἄξιον γνώμης· ἣ δʼ ἢν ἀπέλθῃς, εἶπεν οὐκ ἀποθνήσκω. Πρὸς τοὺς πονηρᾷ διαθέσει χρηστότητα ἐπιδεικνυμενους ὁ λόγος εὔκαιρος. Ὄνος πατήσας σκόλοπα χωλὸς εἱστήκει· λύκον δʼ ἰδὼν παρόντα καὶ σαφῆ δείσας ὄλεθρον οὕτως εἶπεν· ὦ λύκε, θνῄσκω μέλλω τʼ ἀποπνεῖν. σοὶ δὲ συμβαλὼν χαίρω· σὺ μᾶλλον ἢ γὺψ ἢ κόραξ με δειπνήσεις. χάριν δέ μοι δὸς ἀβλαβῆ τε καὶ κούφην ἐκ τοῦ ποδός μου τὴν ἄκανθαν εἰρύσσας, ὥς μου κατέλθῃ πνεῦμʼ ἀναλγὲς εἰς Ἅιδου. κἀκεῖνος εἰπών χάριτος οὐ φθονῶ ταύτης ὀδοῦσιν ἄκροις σκόλοπα θερμὸν ἐξῄρει. ὃ δʼ ἐκλυθεὶς πόνων τε κἀνίης πάσης τὸν κνηκίην χάσκοντα λακτίσας φεύγει, ῥῖνας μέτωπα γομφίους τʼ ἀλοιήσας. οἴμοι, λύκος τάδʼ εἶπε σὺν δίκῃ πάσχω· τί γὰρ ἄρτι χωλοὺς ἠρξάμην ἰατρεύειν, μαθὼν ἀπʼ ἀρχῆς οὐδὲν ἢ μαγειρεύειν; Ὅτι οἱ τοῖς μηδὲν προσήκουσιν ἐπιτηδεύμασι ἐπιχειροῦντες, εἰκότως δυστυχοῦντες βλάβην ἑαυτοῖς ἐπιφέρουσι. Ὄρνιθος ἀγαθῆς ᾠὰ χρυσὰ τικτούσης ὁ δεσπότης ἐνόμισεν ἐντὸς εὑρήσειν χρυσοῦ μέγιστον ὄγκον, ὅνπερ ὠδίνειν· θύσας δὲ ταύτην εὗρε τὴν φύσιν πάσαις τὰ πάνθʼ ὁμοίην οὖσαν. ἀθρόως δʼ ἕξειν μέγιστον ὄλβον ἐλπίσας τε καὶ σπεύσας ἀπεστερήθη τοῦ τὰ μικρὰ κερδαίνειν. Ὅτι τοῖς παροῦσιν ἀρκείσθω τις καὶ τὴν ἀπληστίαν φευγέτω. Ὀρνιθοθήρῃ φίλος ἐπῆλθεν ἐξαίφνης, μέλλοντι θύμβρα καὶ σέλινα δειπνήσειν. ὁ δὲ κλωβὸς εἶχεν οὐδέν· οὐ γὰρ ἠγρεύκει. ὥρμησε δὴ πέρδικα ποικίλον θύσων, ὃν ἡμερώσας εἶχεν εἰς τὸ θηρεύειν. ὃ δʼ αὐτὸν οὕτως ἱκέτευε μὴ κτεῖναι· τὸ λοιπόν, ὦ τᾶν, δικτύῳ τί ποιήσεις, ὅταν κυνηγῇς; τίς δέ σοι συναθροίσει εὐωπὸν ἀγέλην ὀρνέων φιλαλλήλων; τίνος μελῳδοῦ πρὸς τὸν ἦχον ὑπνώσεις; ἀφῆκε τὸν πέρδικα, καὶ γενειήτην ἀλεκτορίσκον συλλαβεῖν ἐβουλήθη. ὃ δʼ ἐκ πεταύρου κλαγγὸν εἶπε φωνήσας· πόθεν μαθήσῃ πόσσον εἰς ἕω λείπει, τὸν ὡρόμαντιν ἀπολέσας με; πῶς γνώσῃ πότʼ ἐννυχεύει χρυσότοξος Ὠρίων; ἔργων δὲ τίς σε πρωινῶν ἀναμνήσει, ὅτε δροσώδης ταρσός ἐστιν ὀρνίθων; κἀκεῖνος εἶπεν οἶσθα χρησίμους ὥρας· ὅμως δὲ δεῖ σχεῖν τὸν φίλον τί δειπνήσει· Ὅτι τῷ ἀνδρὶ δουλεύειν ἐπιθυμίαις εἰθισμένῳ οὐδεὶς λόγος ἰσχυρὸς πρὸς τὸ μὴ πράττειν ἀεὶ τὰ καθʼ ἡδονήν. Ὄνος τις ἀναβὰς εἰς τὸ δῶμα καὶ παίζων τὸν κέραμον ἔθλα, καί τις αὐτὸν ἀνθρώπων ἐπιδραμὼν κατῆγε τῷ ξύλῳ παίων. ὁ δʼ ὄνος πρὸς αὐτόν, ὡς τὸ νῶτον ἠλγήκει, καὶ μὴν πίθηκος ἐχθές εἶπε καὶ πρώην ἔτερπεν ὑμᾶς αὐτὸ τοῦτο ποιήσας. Ὁ μῦθος πρὸς ἄνδρας τοὺς ἐναντίως ἔχοντας τὰς δόξας καὶ κινδύνους ἑαυτοῖς ἐπιφέροντας. Ὁδοιπορῶν ἄνθρωπος εἰς ἐρημαίην ἑστῶσαν εὗρε τὴν Ἀληθίην μούνην, καί φησιν αὐτῇ διὰ τίνʼ αἰτίην, γραίη, τὴν πόλιν ἀφεῖσα τὴν ἐρημίην ναίεις; ἣ δʼ εὐθὺ πρὸς τάδʼ εἶπεν ἡ βαθυγνώμων· ὅτι πρὸ τοῦ μὲν παῤ ὀλίγοισιν ἦν ψεῦδος, νῦν δʼ εἰς ἅπαντας ἐξελήλυθʼ ἀνθρώπους. εἰ δʼ ἔστιν εἰπεῖν καὶ βεβούλησαι κλύειν ὁ νῦν βίος πονηρός ἐστιν ἀνθρώπων. Ὁ λόγος οὗτος ἀνθρώπους κωμῳδεῖ, ὧν ἡ ἀλήθεια μακρὰν πέφευγε διὰ τὸ τῷ ψεύδει τούτους φιλεῖν καὶ μᾶλλον συνοικεῖν. Ὁ Ζεὺς τὸν Ἑρμῆν ὀστράκοισιν ἐγγράψαι ἁμαρτίας τε κἀδικήματʼ ἀνθρώπων ἐκέλευσε κἀς κιβωτὸν αὐτὰ σωρεύειν σταθεῖσαν αὐτοῦ πλησίην, ἐρευνήσας ὅπως ἑκάστου τὰς δίκας ἀναπράσσῃ. τῶν ὀστράκων δὲ κεχυμένων ἐπʼ ἀλλήλοις τὸ μὲν βράδιον τὸ δὲ τάχιον ἐμπίπτει εἰς τοῦ Διὸς τὰς χεῖρας, εἴ ποτʼ εὐθύνοι. τῶν οὖν πονηρῶν οὐ προσῆκε θαυμάζειν ἢν θᾶσσον ἀδικῶν ὀψέ τις κακῶς πράσσῃ. Ὄϊς τις εἶπε πρὸς νομῆα τοιαῦτα· κείρεις μὲν ἡμᾶς, καὶ πόκους ἔχεις κέρσας, τὸ γάλα δʼ ἀμέλγων ἔστι σοι φίλον πῆξαι, ἡμῶν δὲ τέκνα μῆλά σοι περισσεύει. πλέον οὐδὲν ἡμῖν· ἀλλὰ χἠ τροφὴ γαίης ἅπασ᾿ — ἐν ὄρεσι δʼ εὐθαλὲς τί γεννήσει; —, βοτάνη τʼ ἀραιὴ καὶ δρόσου γεμισθεῖσα· τὴν κύνα δὲ φέρβεις ἧμιν ἐν μέσοις ταύτην τρέφων ὁποῖα σαυτὸν εὐθαλεῖ σίτῳ. ταῦθʼ ὡς ἤκουσεν ἡ κύων ἔφη τοῖα· εἰ μὴ παρήμην κἀν μέσοισι πωλεύμην, οὐκ ἄν ποθʼ ὑμεῖς ἔσχετʼ ἄφθονον ποίην· ἐγὼ δὲ περιτρέχουσα πάντα κωλύω δρηστῆρα λῃστὴν καὶ λύκον διωκτῆρα. Ὁ μῦθος πρὸς τοὺς τῇ τῶν πλησίον διαφθονουμένους εὐημερίᾳ, ἔσθ᾿ ὅτε καὶ ὑπʼ αὐτῶν ἐκείνων τὰ μέγιστα ὠφελουμένους. Ὄνον τις ἔτρεφε καὶ κυνίδιον ὡραῖον. τὸ κυνίδιον δʼ ἔχαιρε παῖζον εὐρύθμως, τὸν δεσπότην τε ποικίλως περισκαῖρον· κἀκεῖνος αὖ κατεῖχεν αὐτὸ τοῖς κόλποις. ὁ δʼ ὄνος γʼ ἔκαμνεν ἑσπέρης ἀλετρεύων πυρὸν φίλης Δήμητρος, ἡμέρης δʼ ὕλην κατῆγʼ ἀφʼ ὕψους, ἐξ ἀγροῦ θʼ ὅσων χρείη· καὶ μὴν ἐν αὐλῇ παρὰ φάτναισι δεσμώτης ἔτρωγε κριθὰς χόρτον, ὥσπερ εἰώθει. δηχθεὶς δὲ θυμῷ καὶ περισσὸν οἰμώξας, σκύμνον θεωρῶν ἁβρότητι σὺν πάσῃ, φάτνης ὀνείης δεσμὰ καὶ κάλους ῥήξας ἐς μέσσον αὐλῆς ἦλθεν ἄμετρα λακτίζων. σαίνων δʼ ὁποῖα καὶ θέλων περισκαίρειν, τὴν μὲν τράπεζαν ἔθλασ᾿ ἐς μέσον βάλλων ἅπαντα δʼ εὐθὺς ἠλόησε τὰ σκεύη· δειπνοῦντα δʼ ἰθὺς ἦλθε δεσπότην κύσσων, νώτοις ἐπεμβάς· ἐσχάτου δὲ κινδύνου θεράποντες ἐν μέσοισιν ὡς τὸν ἄνδῤ εἶδον, ἐσάωσαν αὐτὸν ἐξ ὄνου γνάθων ὄντως· κρανέης δὲ κορύναις ἄλλος ἄλλοθεν κρούων ἔθεινον, ὥστε καὐτὸς ὕστατʼ ἐκπνείων ἔτλην ἔλεξεν οἷα χρή με, δυσδαίμων· τί γὰρ παῤ οὐρήεσσιν οὐκ ἐπωλεύμην, βαιῷ δʼ ὁ μέλεος κυνιδίῳ παρισούμην; Ὅτι οὐ πάντες πρὸς πάντα ἴσοι πεφύκασι, κἂν φθόνῳ ἀλαζονεύωονται. Πάγης ἀλώπηξ οὐκ ἄπωθεν ἑστῶσα βουλὰς ἐκίνει ποικίλας, τί ποιήσει. λύκος δὲ ταύτην πλησίος θεωρήσας ἐγγὺς προσελθὼν τὸ κρέας λαβεῖν ᾔτει. ἣ δʼ εἶπεν· ἧκε τῇδε καὶ δέχου χαίρων. φίλος γὰρ εἶ μοι τῶν ἄγαν ἀναγκαίων. ὃ δʼ ἀθρόως ἐπῆλθεν· ὡς δὲ προσκύψας τὸ σκυτάλιον τʼ ἔσεισε καὶ χαλασθείσης ῥάβδου μέτωπα σύν τε ῥῖνας ἐπλήγη, ἀλλʼ εἰ τοιαῦτα φησί τοῖς φίλοις δώσεις τὰ δῶρα, πῶς σοί τις φίλος συναντήσει; Νέος ἐν κύβοισιν οὐσίην ἀναλώσας στολὴν ἑαυτῷ κατέλιπεν μίαν μούνην, χειμῶνος ὄντος μὴ πάθοι τι ῥιγώσας. ἀλλʼ αὐτὸν ἡ χεὶρ ἐξέδυσε καὶ ταύτης. πρὸ γὰρ εἴαρος λιποῦσα τὰς κάτω Θήβας ἐφάνη χελιδὼν ἐκπεσοῦσα τῆς ὥρης· ταύτης ἀκούσας μικρὰ τιττυβιζούσης τί μοι περισσῶν εἶπε, φαρέων χρείη; ἰδοὺ χελιδὼν ἥδε· καῦμα σημαίνει· ὡς δʼ εἶπεν, ἐλθὼν τοῖς κύβοισιν ὡμίλει καὶ σμικρὰ παίξας τὴν στολὴν ἐνικήθη. νιφετὸς δʼ ἐπῆλθε καὶ χάλαζα φρικώδης, κροκύδος δὲ καινῆς πᾶσιν ἦν τότε χρείη. γυμνὸς δʼ ἐκεῖνος τῆς θύρης ὑπεκκύψας καὶ τὴν λάλον χελιδόνʼ αὖ κατοπτεύσας πεσοῦσαν ὥσπερ στρουθίον τι τῷ ψύχει τάλαινα φησίν, εἴθε μοι τότʼ οὐκ ὤφθης· ὡς γὰρ σεαυτὴν κἀμὲ νῦν διεψεύσω. Ὅτι συνήθεια κακὴ πολλῶν κακῶν αἰτία γέγονε πολλοῖς, ὁμοίως καὶ τὸ τοῖς ψευδολόγοις πιστεύειν ἀνθρώποις· δεῖ οὖν ἡμᾶς ἀσφαλίσασθαι. Ὄϊς μονήρη λύκον ἔφευγεν ἐξαίφνης ἰδοῦσα, σηκοῦ δʼ ἐντὸς ἦλθεν ἀκλείστου· θυσίη γὰρ ἦν τις κατὰ τύχην ἑορταίη. ὁ λύκος δʼ ἔσω μὲν οὐ παρῆλθε τοῦ τείχους, ἔξω δʼ ἐφεστὼς τὴν ὄϊν καθωμίλει ὁρᾷς λέγων τὸν βωμὸν αἵματος πλήρη; ἔξελθε, μή τις συλλάβῃ σε καὶ θύσῃ. ἣ δʼ εἶπε μή μου τῆς ἀσυλίης κήδου· καλῶς ἔχει μοι· κἂν δὲ τοῦτο συμβαίνῃ, θεοῦ γενοίμην σφάγιον ἢ λύκου θοίνη. Ὅτι ταῖς τῶν δολερῶν ἀνδρῶν κακοβουλίαις μὴ πιστευτέον προορωμένους τὸν τούτων δόλον, κἂν χρηστολογίαις ἀπατᾶν βουληθῶσιν Ὄνος παλιούρων ἤσθι᾿ ὀξέην χαίτην. τὸν δʼ δʼ ἀλώπηξ, καγχάσασα δʼ εἰρήκει· πῶς, οὗτος, ἁπαλῇ κἀξανειμένῃ γλώσσῃ σκληρὸν μαλάσσεις προσφάγημα καὶ τρώγεις; Ὁ μῦθος πρὸς τοὺς σκληροὺς καὶ ἐπικινδύνους προσφέροντας διὰ γλώσσης λόγους. Οὐρή ποτʼ ὄφεως οὐκέτʼ ἠξίου πρώτην κεφαλὴν βαδίζειν οὐδʼ ἐφείπεθʼ ἑρπούσῃ· κἀγὼ γὰρ εἶπεν ἐν μέρει προηγοίμην. τὰ λοιπὰ μέρεα δʼ εἶπεν· ἦ σύ γʼ ἡγήσῃ; πῶς, ὦ τάλαινα, χωρὶς ὀμμάτων ἥμας ἢ ῥινὸς ἄξεις, οἷς ἕκαστα τῶν ζῴων τὰ πορευτὰ βαίνει πάντα πόδα τʼ ἐπ ευθύνει; τὴν δʼ οὐκ ἔπειθε, τὸ φρονοῦν δʼ ἐνικήθη τῷ μὴ φρονοῦντι· λοιπὸν ἦρχε τῶν πρώτων τὤπισθεν, οὐρὴ δʼ ἡγεμὼν καθειστήκει σύρουσα τυφλῇ πᾶν τὸ σῶμα κινήσει· κοιλὸν δὲ πέτρης εἰς βάραθρον ἠνέχθη καὶ τὴν ἄκανθαν ταῖς πέτραισι συντρίβει. σαίνουσα δʼ ἱκέτευεν ἡ πρὶν αὐθάδης· δέσποινα κεφαλή, σῶσον, εἰ θέλεις, ἥμας· κακῆς γὰρ ἔριδος σὺν κακοῖς ἐπειράθην· εἰς πρῶτον οὖν μᾶλλόν με σοὶ καθιστάσῃ ἐγὼ προσέξω, φησί μή ποτʼ ἀρχούσης ἐμοῦ τι δόξῃς ὕστερον κακῶν κύρειν· Ὁ μῦθος διαβάλλει ἄνδρας ἀναισθήτους πρὸς τοὺς ἰδίους δεσπότας ἐπεγειρομένους καὶ τὴν ἰδίαν τάξιν ἀγνοεῖν βουλομένους κἀντεῦθεν ὄλεθρον ἑαυτοῖς καὶ τοῖς πέλας ἐπιφέροντας. Πέρδικά τις πριάμενος ἐντρέχειν οἴκῳ ἀφῆκεν· ἡδέως γὰρ εἶχε τοῦ ζῴου. κἀκεῖνος εὐθὺς κλαγγὸν ἐξ ἔθους ᾄδων πᾶσαν κατʼ αὐλὴν ἄχρι βημάτων ᾔει. γαλῆ πρὸς αὐτὸν ἡπίβουλος ὡρμήθη καὶ πρῶτον εἶπε τίς μὲν εἶ, πόθεν δʼ ἥκεις; ὃ δʼ ἠγόρασμαι φησί προσφάτως πέρδιξ· ἐγὼ χρόνον τοσοῦτον ἐνθαδὶ τρίβω καὶ μʼ ἔνδον ἔτεκεν ἡ μυοκτόνος μήτηρ, ἀλλʼ ἡσυχάζω καὶ πρὸς ἑστίην δύνω· σὺ δʼ ἄρτι πως ὠνητός, ὡς λέγεις, ἥκων παρρησιάζῃ φησί καὶ κατακρώζεις; Πρόσφορος ὁ μῦθος πρὸς γέροντας εἰς τιμὴν προκριθέντας καὶ τοὺς ὑπʼ αὐτῶν κατὰ φθόνον ἐκκλειομένους. Υἱὸν μονογενῆ δειλὸς εἶχε πρεσβύτης γενναῖον ἄλλως καὶ θέλοντα θηρεύειν. τοῦτον καθʼ ὕπνους ὑπὸ λέοντος ᾠήθη θανόντα κεῖσθαι· καὶ φοβούμενος μήπως ὕπαρ γένηται καὶ τὸ φάσμʼ ἀληθεύσῃ κάλλιστον οἶκον ἐξελέξατʼ ἀνδρῶνα ὑψηλὸν ἠϋδμητὸν ἡλίου πλήρη, κἀκεῖ τὸν υἱὸν παρεφύλασσε συγκλείσας. χὤπως ἔχῃ τι βουκόλημα τῆς λύπης ἐνέθηκε τοίχοις ποικίλας γραφὰς ζῴων, ἐν οἷς ἅπασι καὶ λέων ἐμορφώθη. ὁρῶντα δʼ αὐτὸν μᾶλλον εἶχεν ἡ λύπη. καὶ δή ποθʼ ἑστὼς τοῦ λέοντος οὐ πόρρω κάκιστε θηρῶν εἶπεν,,, ὡς σὺ τὸν ψεύστην ὄνειρον ἄλλως ὄμμασιν πατρὸς δείξας ἔχεις με φρουρῇ περιβαλὼν γυναικείῃ. τί δή πὶ σοὶ λόγοισιν εἶμι, κοὐκ ἔργον ποιῶ βίαιον; τῷ δὲ φρουρίου τοίχῳ ἐπέβαλε χεῖρας τὸν λέοντα τυφλώσων, σκόλοψ ἀποσχισθείς δὲ τοῦ ξύλου τούτῳ ἔδυν᾿ ὑπʼ ὄνυχα, χὠ πατὴρ καθαιμώδους φλογώσεως τὰς σάρκας εὐθὺς εἰσδύσης ἅπαντα ποιῶν ἤνυσ᾿ οὐδὲν ὁ τλήμων· θέρμη δʼ ἐπʼ αὐτοῖς υἱὸν ἄχρι βουβώνων ἀνῆψεν ὥστε τὸν βίον τελευτῆσαι. ὁ λέων δὲ καίπερ γραπτὸς ὢν ἀνῃρήκει πατρὸς σοφισμῷ μηδὲν ὠφεληθέντα. ὁ πρέσβυς οὕτως οὐκ ἔσωσε τὸν παῖδα φυλακῇ στέγων, μέλλοντα νέον ἀπο θνήσκειν, ἅ σοι πέπρωται, ταῦτα τλῆθι γενναίως καὶ μὴ σοφίζου· τὸ χρεὼν γὰρ οὐ φεύξῃ. Ὄνυξιν ἄρας ἄρνα λιπαρὸν ἐκ ποίμνης ἤ νεγκε παισὶν δεῖπνον αἰετὸς δώσειν· τὸ δʼ αὐτὸ πράξειν καὶ κολοιὸς ὡρμήθη. καὶ δὴ καταπτὰς ἀρνὸς ἐσχέθη νώτοις δίκην δʼ ἀνοίης εἶπεν ἀξίως τίνω· τί γὰρ ὢν κολοιὸς αἰετοὺς ἐμιμούμην; Ὅτι τὰ κατὰ σὲ καὶ πρὸς δύναμιν ποίει, τὰ ὑπὲρ σὲ δὲ μὴ ξήλου. Πέρδικά τις γεωργὸς ὃν τεθηρεύκει θύειν ἔμελλεν ἑσπέρης τι δειπνήσων. τὸν δʼ ἱκέτευε ταῦτα· μή σὺ ποιήσῃς· πολλὰς ἐγώ σοι, φησί δέσποτʼ, ἢν ζήσω, πέρδικας ἄλλας ἀντʼ ἐμοῦ κυνηγήσω κάπατῶν μᾶλλόν σʼ ἐγὼ διʼ αἰτίην καλὴν θύσ, ὅτι τοὺς συναίμους καὶ φίλους ἐνεδρεύεις. Ὁ μῦθος δηλοῖ, ὅτι ὁ κατὰ τῶν ἑαυτοῦ φίλων δολίας μηχανὰς συντιθεὶς αὐτὸς ἐν ταῖς ἐνέδραις τῶν κινδύνων ἐμπεσεῖται. Ὄνος λεοντῆν ἰσχίοις ἐφαπλώσας ἔφασκεν εἶναι πᾶσι φοβερὸς ἀνθρώποις· σκιρτῶν δʼ ἐπήδα, καὶ φυγὴ μὲν ἀνθρώπων διʼ αὐτὸν ἦν, φυγὴ δὲ ποιμνίων πάντων. ἀνέμου δʼ ἀέντος, τῆς δορῆς δὲ τοῦ νώτου ἀποῤῥυείσης ὄνος ἐὼν ἐφωράθη. καί τις πρὸς αὐτὸν εἶπε τῷ ξύλῳ παίων· ὄνος πεφυκὼς μὴ λέοντα μιμήσῃ. Ὅτι πένης καὶ ἰδιώτης ὢν μὴ μιμοῦ τὰ τῶν πλουσίων, μή ποτε καταγελασθῇς καὶ κινδυνεύσῃς· τὸ γὰρ ξένον ἀνοίκειον. Χειμῶνος ὥρῃ σῖτον ἐκ μυχοῦ σύρων ἔψυχε μύρμηξ, ὃν θέρους σεσωρεύκει. τέττιξ δὲ τοῦτον ἱκέτευε λιμώττων δοῦναί τι καὐτῷ τῆς τροφῆς, ὅπως ζήσῃ. τί οὖν ἐποίεις φησί τῷ θέρει τούτῳ; οὐκ ἐσχόλαζον, ἀλλὰ διετέλουν ᾄδων. γελάσας δʼ ὁ μύρμηξ τόν τε πυρὸν ἐγκλείων χιμῶνος ὀρχοῦ φησίν, εἰ θέρους ηὔλεις. κρεῖττον τὸ φροντίζειν ἀναγκαίων χρειῶν ἢ τὸ προσέχειν νοῦν τέρψεσίν τε καὶ κώμοις. Ὁ μῦθος δηλοῖ, ὅτι οὐ δεῖ τινα ἀμελεῖν ἢ ὀκνεῖν ἐπί τινος πράγματος, ἀλλὰ τὰ δέοντα ποιεῖν, μή πως ὀκνήσας κινδύνιῳ περιπέσῃ. Γάλλοις ἀγύρταις εἰς τὸ κοινὸν ἐπράθη ὄνος τις οὐκ εὔμοιρος ἀλλὰ δυσδαίμων, ὅστις φέρῃ πτωχοῖσι καὶ παντουργοῖσιν πείνης ἄκος δίψης τε καὶ τὰ τῆς τέχνης. οὗτοι δὲ κύκλῳ πᾶσαν ἐξ ἔθους κώμην περιιόντες ἔλεγον ᾖα· τίς γὰρ ἀγροίκων οὐκ οἶδεν Ἄττιν λευκὸν ὡς ἐπηρώθη; τίς οὐκ ἀπαρχὰς ὀσπρίων τε καὶ σίτων ἁγνῷ φέρων δίδωσι τυμπάνῳ Ῥείης; ªΜηναγύρται ὄνον ἔχοντες τούτῳ εἰώθεσαν τὰ σκεύη ὁδοιποροῦντες ἐπιτιθέναι. καὶ δή ποτε ἀποθανόντος αὐτοῦ ὑπὸ κόπου ἐκδείραντες αὐτὸν ἐκ τοῦ δέρματος τύμπανα κατεσκεύασαν καὶ τούτοις ἐχρῶντο. ἑτέρων δὲ αὐτοῖς μηναγυρτῶν ἀπαντησάντων καὶ πυνθανομένων αὐτῶν, ποῦ ἂν εἴη ὁ ὄνος, ἔφασαν τεθνηκέναι μὲν αὐτόν, πληγὰς δὲ τοσαύτας λαμβάνειν, ὅσας ζῶν οὐχ ὑπήνεγκεν. Οὕτω καὶ τῶν οἰκετῶν ἔνιοι εἰ καὶ τῆς δουλείας ἀφεθῶσιν τῶν δουλικῶν ἀρχῶν οὐκ ἀπαλλάττονται. Αἶγα καὶ ὄνον ἔτρεφέ τις. ἡ δὲ αἲξ φθονήσασα τῷ ὄνῳ διὰ τὸ περισσὸν τῆς τροφῆς ἔλεγεν· ὡς ἄπειρα κολάζῃ, ποτὲ μὲν ἀλήθων, ποτὲ δʼ ἀχθηφορῶν καὶ συνεβούλευεν ἐπίληπτον ἑαυτὸν ποιήσαντα καταπεσεῖν ἔν τινι βόθρῳ καὶ ἀναπαύσεως τυχεῖν. ὃ δὲ πιστεύσας καὶ πεσὼν συνετρίβη. ὁ δὲ δεσπότης τὸν ἰατρὸν καλέσας ᾔτει βοηθεῖν. ὃ δὲ αἰγὸς πνεύμονα ἐγχυματίσαι ἔλεγεν αὐτῷ καὶ οὕτω τῆς ὑγείας τυχεῖν. τὴν δʼ αἶγα θύσαντες τὸν ὄνον ἰάτρευον. Ὅτι ὅστις καθʼ ἑτέρου δόλια μηχανᾶται, ἑαυτοῦ γίνεται τῶν κακῶν ἀρχηγός. Αἱ δρύες κατεμέμφοντο τὸν Δία ὅτι ἐπεὶ κοπτόμεθα, τί ἡμᾶς μετὰ τῶν λοιπῶν φυτῶν ἐποίησας; ὁ δὲ Ζεὺς εἶπεν, ὑμεῖς αὐταὶ αἴτιοι τῆς κοπῆς· εἰ μὴ γὰρ ὑμεῖς στελεὰ πάντʼ ἐγεννᾶτε οὐκ ἂν γεωργὸς πέλεκυν ἐν δόμοις εἶχεν. Ὅτι αἴτιοι κακῶν ἑαυτοῖς τινες ὄντες τὴν μεμψιν ἀφρόνως τῷ θεῷ ἐπιτιθέασιν. Γεωργὸς ἀετὸν εὑρὼν ἠγρευμένον τὸ κάλλος αὐτοῦ θαυμάσας ἀπέλυσεν αὐτὸν ἐλεύθερον. ὃ δʼ οὐκ ἄμοιρος χάριτος κατεφάνη, ἀλλʼ ὑπὸ τεῖχος σαθρὸν καθήμενον ἰδὼν προσπετάσας τοῖς ποσὶν ἦρε τὸ ἐπὶ τῆς κεφαλῆς αὐτοῦ φακιόλιον. ὃ δʼ ἐξαναστὰς ἐπεδίωκε. τοῦτο δὲ ὁ ἀετὸς ἔρριψε. καὶ ἀναλαβόμενος αὐτὸ καὶ ὑποστρέψας εὗρε τὸ τεῖχος συμπεπτωκὸς ἔνθα ἐκάθητο θαυμάσας τὴν ἀμοιβήν. Ὅτι τοὺς ἀγαθόν τι πεπονθότας ἔκ τινος ἀντευεργετεῖν χρή· ὃ γὰρ ἀγαθὸν ποιήσεις, ἀντιδοθήσεταί σοι. Διὰ στενῆς ὁδοῦ ὥδευεν Ἡρακλῆς χήρης, ἐπὶ γῆς δʼ ἰδών τι πᾶν ὅμοιον ὂν μήλῳ ἐπειρᾶτο συντρῖψαι. ὡς δʼ εἶδε διπλοῦν γενόμενον, ἔτι μᾶλλον ἐπέβαινεν καὶ τῷ ῥοπάλῳ ἔπαιεν. τὸ δὲ φυσηθὲν εἰς μέγεθος τὴν ὁδὸν ἀπέφραξεν. ὃ δὲ ῥίψας τὸ ῥόπαλον ἵστατʼ ἀργὸς αὐτὸ θαυμάζων. Ἀθηνᾶ δὲ αὐτῷ ἐπιφανεῖσα εἶπεν· πέπαυσο δή, ἄδελφε, τοῦτό ἐστι φιλονεικία καὶ ἔρις· ἄν τις αὐτὸ καταλείπῃ ἀμάχητον, μένει οἷον ἦν πρῶτον, ἐν δὲ ταῖς μάχαις οὕτως οἰδεῖται. Ὅτι πᾶσι φανερὸν καθέστηκεν, ὡς αἱ μάχαι καὶ ἔριδες αἰτίαι μεγάλης βλάβης ὑπάρχουσιν. Ἐν τόπῳ τινὶ πλησίον ἀνδρὸς πλουσίου βυρσοδέψης ἔμελλεν οἰκῆσαι. ὃ δὲ τοῦτον ἐδίωκε διὰ τὴν δυσοσμίαν. τοῦ δὲ λέγοντος,, πρὸς ὀλίγον ἀνιαθήσῃ, μέχρις οὗ συνεθίσῃς, καὶ ἔκτοτε οὐκέτι ὀσφρανθήσῃ φη,, οὐ διὰ τὴν σὴν τέχνην ἡμεῖς τὴν αἴσθησιν ἡμῶν ἀποβαλοῦμεν. Ὅτι οὐ δεῖ κοινωνεῖν ταῖς ματαίαις συμβουλίαις μάλιστα ταῖς πρὸς βλάβην τῆς φύσεως οὔσαις. Ἔχιδναν ἐκ τοῦ ψύχους ἐκπνέουσαν ἤδη γεωργὸς εὑρὼν ἐν τῷ κόλπῳ ἔθαλψεν. δʼ ἁπλωθεῖσα καὶ τοῦ γεωργοῦ τῇ χειρὶ ταύτην ὁμαλίσαι βουληθέντος δακοῦσα τοῦτον ἀπέκτεινεν. Ὅτι ἀνδρὶ πονηρῷ μήτε καλῶς πράττοντι μήτε φαύλως χάριν παράσχῃς· ἡ γὰρ πονηρὰ φύσις ἀντὶ ἀγαθῶν πονηρὰ ἀνταποδίδωσιν· χρηστὸν γὰρ ἦθος οὐ τίκτει. Ἔθαλπέ τις γεωργὸς ἐν κόλποις ὄφιν ὥρᾳ κρύους, ἐπεὶ δὲ θέρμης ᾔσθετο ἔπληξε τὸν θάλψαντα καὶ κτείνει τάχος· στενῶν δʼ ὁ πληχθεὶς τόνδε τὸν στίχον ἔφη· δικαίως πάσχω τὸν πονηρὸν οἰκτείρας. Οὕτως κακοὶ πέλουσι τοῖς εὐεργέταις. Γέρων τὶς γεωργὸς χειμῶνος ὥρᾳ ὄφιν εὑρὼν ὑπὸ κρύους πεπηγότα τοῦτον ἐλεήσας καὶ λαβὼν ὑπὸ κόλπων ἔθετο. θερμανθεὶς δὲ ἐκεῖνος καὶ ἀναλαβὼν τὴν ἰδίαν φύσιν ἔπληξε τὸν εὐεργέτην καὶ ἀνεῖλε· θνήσκων δὲ ἔλεγε δίκαια πάσχω, τὸν πονηρὸν οἰκτείρας. Ὁ λόγος δηλοῖ, ὅτι ἀμετάθετοί εἰσιν αἱ πονηρίαι, κἂν τὸ μέγιστα φιλανθρωπεύωνται. Ἡ χελιδὼν ἔφη πρὸς τὴν κορώνην· ἐγὼ παρθένος καὶ Ἀθηναία καὶ βασίλισσα καὶ βασιλέως τῶν Ἀθηνῶν θυγάτηρ. καὶ προσέθηκε καὶ τοῦ Τηρέως τὴν βίαν καὶ τὴν ἀποκοπὴν τῆς γλώττης. καὶ ἡ κορώνη· τί ἂν ἐφη ἐποίησας, εἰ τὴν γλῶτταν εἶχες, ὅπου τμηθείσης τοσαῦτα λαλεῖς; Ὅτι οἱ ἀλαζόνες διὰ τοῦ λόγου ψευδολογοῦντες αὐτοὶ ἑαυτοῖς ἔλεγχος καθίστανται. Ὥρῃ θέρους, ὅτε τὸ καῦμα τῇ δίψῃ λυπεῖ, εἰς μικρὰν πηγὴν λέων καὶ κάπρος ἐκ πιεῖν ἦλθον. ἤριζον δέ, τίς πρῶτος αὐτῶν πίῃ. ἐκ τούτου δὲ πρὸς φόνον ἀλλήλων διηγέρθησαν. ἄφνω δʼ ἐπιστραφέντες, ὥστʼ ἀναπνεῦσαι, εἶδον γῦπας ἐκδεχομένους, ὃς ἂν αὐτῶν πέσῃ, τοῦτον καταφαγεῖν· διὰ τοῦτο λύσαντες τὴν ἔχθραν εἶπον· φίλους γενέσθαι κρεῖσσόν ἐστιν ἀλλήλοις ἢ βρῶμα γυψὶ καὶ κόραξιν ἀγρώσταις. Ὅτι τὰς πονηρὰς ἔριδας καὶ φιλονεικίας καλόν ἐστι διαλύειν, ἐπειδὴ πᾶσιν ἐπὶ κίνδυνον τέλος ἄγουσιν. Ἴκτινος ὄφιν ἁρπάσας ἐπέτατο. ὃ δὲ ἐπιστραφεὶς καὶ δακὼν καὶ ἀμφότεροι τοῦ ὕψους κατενεχθέντες, ὁ μὲν ἴκτινος ἐτεθνήκει. ὁ δὲ ὄφις ἔφη αὐτῷ· τί τοσοῦτον ἐμάνης, ὅτι τοὺς μηδὲν ἀδικοῦντας βλάπτειν ἠβούλου; ἀλλὰ δίκην ἔδωκας τῆς ἁρπαγῆς δικαίαν. Ὅτι πλεονεξίᾳ τις προσέχων καὶ τοὺς ἀσθενεστέρους ἀδικῶν ἰσχυροτέρῳ προσπεσών, ὡς οὐκ ἐλπίζειν, ἐκτίσει τότε καὶ ἃ πρότερον ἐποίησε κακά. Ἰντῖνος ὄφιν ἄνω πετάσας φέρει ὁ δὲ ἐπιστραφεὶς καὶ δακὼν τοῦτον αὖθις εὐθὺς ἔκτεινεν. ὃ δʼ ὄφις ἀνεβόα· ἴνα τί ἄρα οὕτως αὐτὸς ἐμάνης, ὥστε τοὺς μηδὲν ὅλως ἠδικηκότας βλάπτειν ἐβούλου, καὶ θάνατον προσάγειν; ὅμως πέπονθας ὃ ἐβούλου μοι πρᾶξαι. Ὅτι πλεονεξίᾳ τις προσέχων καὶ τοὺς ἀσθενεῖς ἀδικῶν ἰσχυροτέροις ἐμπεσών ποτε καὶ μὴ ἐλπίζων ἐκτίσει πρότερον πεποίηκε κακά. Καρύα τις ἐν ὁδῷ ἱσταμένη καρπὸν πολὺν ἔφερεν. οἱ δὲ παροδῖται λίθοις αὐτὴν καὶ βάκλοις κατέκλων διὰ τὰ κάρυα. ἣ δὲ οἰκτρὸν λόγον ἔφη· ὦ ἀθλία ἐγώ, ὅτι, οὓς τῷ καρπῷ μου εὐφραίνω, ὑπὸ τούτων δεινὰς ἀντιλαμβάνω χάριτας. Ὅτι τοὺς ἀχαρίστους καὶ κακούργους τοὺς ἀντὶ ἀγαθῶν κακὰ ἀντιδιδόντας ὁ μῦθος ἐλέγχει. Κόραξ ὑπὸ παγίδος κρατηθεὶς εὔξατο τῷ Ἀπόλλωνι λιβανωτὸν ἐπιθύσειν. σωθεὶς δὲ τοῦ κινδύνου τῆς ὑποσχέσεως ἐπελάθετο. πάλιν δὲ ὑφʼ ἑτέρας κρατηθεὶς παγίδος ἀφεὶς τὸν Ἀπόλλωνα τῷ Ἑρμῇ ὑπέσχετο θῦσαι. δὲ πρὸς αὐτὸν ἔφη· ὦ κάκιστε, πῶς σοι πιστεύσω, ὃς τὸν πρότερόν σου δεσπότην ἠρνήσω καὶ ἠδίκησας. Ὅτι οἱ πρὸς τοὺς εὐεργέτας ἀγνώμονες γενόμενοι ἐν περιστάσει ἐμπεσόντες οὐχ ἕξουσι βοηθούς. Κύων τρεφόμενος ἐν οἴκῳ θηρσὶν εἰδὼς μάχεσθαι ἰδὼν πολλοὺς ἐν τάξει ἱσταμένους, ῥήξας τὸν κλοιὸν τοῦ τραχήλου ἔφευγε διὰ τῶν ἀμφόδων. κύνες δʼ ἄλλοι τοῦτον ἰδόντες εὐτραφῆ οἷα ταῦρον εἶπον· τί φεύγεις; ὃ δὲ εἶπεν· ὅτι μὲν τροφῇ συζῶν περισσῇ οἶδα καὶ σῶμα τοὐμὸν εὐφραίνω ἀεὶ δὲ πλησίον εἰμὶ θανάτου ἄρκοις καὶ λέουσι μαχόμενος. οἳ δὲ πρὸς ἀλλήλους εἶπον· καλὸν βίον ἡμεῖς, εἰ καὶ πενιχρὸν ζῶμεν, οἵτινες οὔτε λέουσιν οὔτε ἄρκοις μαχόμεθα. Ὅτι οὐ δεῖ κινδύνους ἑαυτῷ ἐπιφέρειν διὰ τρυφὴν καὶ ματαίαν δόξαν, ἀλλὰ τούτους ἐκφεύγειν. Λύκος τῶν λοιπῶν λύκων στρατηγήσας νόμους ἔταξε πᾶσιν ἵνα, εἴ τι ἂν ἕκαστος κυνηγήσῃ, πάντα εἰς μέσον ἄξῃ καὶ μερίδα ἴσην ἑκάστῳ δώσῃ, ὅπως μὴ οἱ λοιποὶ ἐνδεεῖς ὄντες ἀλλήλους κατεσθίωσιν. ὄνος δὲ παρελθὼν τὴν χαίτην σείσας ἔφη ἥδ᾿ ἐκ φρενὸς λύκου μὲν ἦν καλὴ νώμη ἀλλὰ πῶς σὺ τὴν χθεσινὴν ἄγραν τῇ κοίτῃ ἐναπέθου; ἄγε ταύτην εἰς μέσον ἀπομερίσας. ὃ δὲ ἐλεγχθεὶς τοὺς νόμους ἀνέλυσεν. Ὅτι αὐτοὶ οἱ τοὺς νόμους δικαίως ὁρίζειν δοκοῦντες καὶ ἐν οἶς ὁρίζουσι καὶ δικάζουσιν οὐκ ἐμμένουσιν. Πρῶτον λέγουσι τὰ ζῷα πάντα πλασθῆναι καὶ χαρισθῆναι αὐτοῖς παρὰ τοῦ θεοῦ τῷ μὲν ἀλκήν, τῷ δὲ τάχος, τῷ δὲ πτερά. τὸν δὲ ἄνθρωπον γυμνὸν ἑστῶτα εἰπεῖν· ἐμὲ μόνον καταλιπεῖν ἔρημον χάριτος· τὸν δὲ Δία εἰπεῖν· ἀνεπαισθήτως εἶ τῆς δωρεᾶς καίτοι τοῦ μεγίστου ὃς παρὰ θεοῖς δύναται καὶ παῤ ἀνθρώποις τετυχηκώς· λόγον γὰρ ἔχεις λαβών, τῶν δυνατῶν δυνατώτερος καὶ τῶν ταχίστων ταχύτερος. καὶ τότε ἐπιγνοὺς τὸ δῶρον ὁ ἄνθρωπος προσκυνήσας καὶ εὐχαριστήσας ᾤχετο. Ὅτι ἐκ θεοῦ λογικῶν τιμηθέντων πάντων ἀνεπαισθήτως ἔχουσί τινες τῆς τοιαύτης τιμῆς καὶ μᾶλλον ζηλοῦσι τὰ ἀναίσθητα καὶ ἄλογα ζῷα. Μόσχος πρὸς τὴν ἔλαφον εἶπεν·,, σὺ καὶ μεγέθει μείζων εἶ τῶν κυνῶν καὶ ταχύτητι διαφέρεις καὶ κέρατα πρὸς ἄμυναν ἔχεις· τί οὖν τοσοῦτον φοβεῖ τοὺς κύνας; καὶ ἡ ἔλαφος ἔφη· ὅτι μὲν ταῦτα πάντα ἔχω οἶδα· ὑλακῆς δὲ εἰ ἀκούσω, τὸν λογισμὸν σκοτοῦμαι καὶ ὅλη τῆς φυγῆς γίνομαι. Ὅτι τοὺς φύσει δειλοὺς οὐδεμία λόγου παραίνεσις ἐπιρρώνυσιν, κἂν καὶ εὐμήκεις καὶ στερεοὶ τῷ σώματι φαίνονται. Νεβρός ποτε πρὸς τὸν ἔλαφον εἶπεν· πάτερ, σὺ καὶ μείζων καὶ ταχύτερος κυνῶν πέφυκας καὶ κέρατα πρὸς τούτοις ὑπερφυᾶ φέρεις πρὸς ἄμυναν. τί δήποτʼ οὖν οὕτω τούτους φοβῇ; κἀκεῖνος γελῶν εἶπεν ἀληθῆ μὲν ταῦτα φῇς, τέκνον· ἓν δʼ οἶδα, ὡς, ἐπειδὰν κυνὸς ὑλακὴν ἀκούσω, αὐτίκα πρὸς φυγὴν οὐκ οἶδʼ ὅπως ἐκφέρομαι. Ὁ μῦθος δηλοῖ, ὅτι τοὺς φύσει δειλοὺς οὐδεμία παραίνεσις ῥώννυσιν. Ἔλαφον ἡ μήτηρ ἐνουθέτει τί ταῦτα; λέγουσα· κέρας, ὦ παῖ, παρὰ τῆς φύσεως εἴληφας, μεγέθει δὲ διενήνοχας σώματος καὶ οὐκ οἶδʼ ὅτι παθὼν ἀποδιδράσκεις ἐπιόντας τοὺς κύνας. ταῦτα ἦν, καὶ κυνῶν δρόμος ἠκούετο πόρρωθεν. ἣ δὲ μένειν τῷ παιδὶ παραινέσασα αὐτὴ τῆς φυγῆς προκατήρξατο. Παραινεῖν ἕτοιμον ἃ ποιεῖν ἀπορώτερον. Μίμηλόν ἐστι φύσει ζῷον ἡ πίθηκος. μία οὖν ἐπὶ τοῦ αἰγιαλοῦ ἑστῶσα εἶδεν ἐπὶ τοῦ χείλους τῆς θαλάσσης ἡπλωμένον καὶ ἡλιαζόμενον δίκτυον· τοῦτο ἄρασα ἐπειρᾶτο εἰς βυθὸν βαλεῖν. τὸ δὲ ἐπὶ τοῦ τραχήλου εἰληθὲν εἷλκε τὴν μιμὼ κατὰ τοῦ βυθοῦ· ἣ δʼ ἠλάλαζεν ἐγγὺς οὖσα τοῦ θνῄσκειν· μηδεὶς ὃ μὴ κατ έμαθε μηδὲ ποιείτω. Ὅτι μηδείς, ὃ μὴ ἔμαθε μηδὲ ἐκ πείρας ἔχει, πειράτω ποιεῖν· σὺν τῇ ἀπειρίᾳ γὰρ καὶ κακόν τι προσλήψεται. Ὁ λαγωὸς τῇ ἀλώπεκι·,, ὄντως πολλὰ κερδαίνεις ἢ ἔχεις, ὅτι ὄνομά σοι κερδώ ἐστιν; ἡ δὲ ἀλώπηξ εἰ ἀπιστεῖς, ἔφη δεῦρο, ἐγὼ ἑστιῶ σε ὃ δʼ ἠκολούθει τοῖς λόγοισι πιστεύσας, καὶ ἦν ἔνδον οὐδὲν ἢ ὁ λαγωὸς δεῖπνος τῇ ἀλώπεκι. ὁ δὲ λαγωὸς ἔφη· σὺν κακῷ μέν, ἀλλʼ ἔμαθόν σου τὸ ὄνομα πόθεν ἐστίν· οὐκ ἀπὸ τοῦ κερδαίνειν, ἀλλʼ ἀπὸ τοῦ δολοῦν. Ὅτι τοῖς περιέργοις πολλάκις μέγιστον κακὸν συνέβη κακῶς τῇ περιεργείᾳ χρωμένοις. Οἱ λύκοι τοῖς κυσὶν εἶπον· διὰ τί ὅμοιοι ὄντες ἡμῖν ἐν πᾶσιν ὄντες οὐχ ὁμοφρονεῖθʼ ἥμιν ὡς ἀδελφοί; οὐδὲν γὰρ ὑμῶν διαλλάττομεν πλὴν τῇ γνώμῃ· καὶ ἡμεῖς μὲν ἐλευθερίᾳ συζῶμεν, ὑμεῖς δὲ τοῖς ἀνθρώποις ὑποκύπτοντες καὶ δουλεύοντες πληγὰς παῤ αὐτῶν ὑπομένετε καὶ κλοιὰ περιτίθεσθε καὶ φυλάττετε τὰ πρόβατα. ὅτε δʼ ἐσθίουσι, μόνα τὰ ὀστᾶ ὑμῖν ἐπιρρίπτουσιν. ἀλλʼ ἐὰν ἥμιν πείθησθε, πάντα τὰ ποίμνιʼ ἔκδοτε καὶ ἕξομεν πάντα κοινὰ εἰς κόρον ἐσθίοντες. ὑπήκουσαν οὖν πρὸς ταῦτα οἱ κύνες. οἳ δὲ ἔνδον τῶν σπηλαίων εἰσελθόντες πρότερον τοὺς κύνας διέφθειραν. Ὅτι οἱ τὰς ἑαυτῶν πατρίδας προδιδόντες τοιούτους μισθοὺς λαμβάνουσιν. Ὄνος τὸν ἵππον ἐμακάριζε διὰ τὴν τροφὴν καὶ τὴν θεραπείαν, ἑαυτὸν δὲ ἐταλάνιζε καὶ τὴν ἑαυτοῦ τύχην, ὅτι ἀχθοφορεῖ καὶ ὀλίγη αὐτῷ ἐστιν ἡ τροφή, ὁ δὲ ἵππος κεκοσμημένος τῷ χαλινῷ καὶ προμετωπιδίοις, καὶ κοῦφος αὐτῷ ὁ δρόμος. ταῦτα τοῦ ὄνου λογιζομένου ἐπέστη πολέμου καιρός. καὶ ὁ στρατιώτης μετὰ τῶν ὅπλων ἐπέβη τοῦ ἵππου καὶ μέσον τῶν πολεμίων εἰσίει. καὶ ὁ ἵππος μέσος τοῖς ξίφεσιν ἔκειτο τραυματίας καὶ ψυχορραγῶν. μετεβάλετο δὲ τὴν γνώμην ὁ ὄνος καὶ τὸν ἵππον ἠλέησεν. Ὅτι τοὺς πλουσίους καὶ τοὺς ἐν ταῖς ἀρχαῖς οὐ δεῖ ζηλοῦν, ἀλλὰ τὸν κατʼ ἐκείνους φθόνον καὶ κίνδυνον λογισαμένους ἀγαπᾶν πενίαν, ἡσυχίας μητέρα. Ὄνος ἵππον ἐμακάριζεν, ὡς ἀφθόνως τρεφόμενον καὶ ἐπιμελῶς, αὐτὸς μηδʼ ἀχύρων ἅλις ἔχων, καὶ ταῦτα πλείστα ταλαιπωρῶν. ἐπεὶ δὲ καιρὸς ἐπέστη πολέμου καὶ ὁ στρατιώτης ἔνοπλος ἀνέβη τὸν ἵππον πανταχόσε τοῦτον ἐλαύνων, καὶ δὴ καὶ μέσον τῶν πολεμίων εἰσήλασε καὶ ὁ ἵππος πληγεὶς ἔκειτο· ταῦτα ἑωρακὼς ὁ ὄνος τὸν ἵππον ἐταλάνιζε. Ὁ μῦθος δηλοῖ ὅτι οὐ δεῖ τοὺς ἄρχοντας καὶ πλουσίους ζηλοῦν, ἀλλὰ τὸν κατʼ ἐκείνων φθόνον καὶ τὸν κίνδυνον ἀναλογιζομένους τὴν πενίαν ἀγαπᾶν. Ὁ Ζεὺς τῇ καμήλῳ κέρατα αἰτούσῃ καὶ λεγούσῃ ὅτι ταῦτά μοι λείπει οὐ μοῦνον οὐ δέδωκεν· ἀλλὰ καὶ τῶν ὤτων ἀπ εστέρησεν. Ὅτι ὃ ἔχει τις εἰς ἐκεῖνο ἀρκείσθω καὶ μὴ πλεονεκτείτω. ª Ὁ Ζεὺς δήποτε αἰτούσῃ τῇ καμήλῳ κέρατα ἔχειν καὶ τοσαῦτα λεγούσῃ· λύπη μοι πολὺ ὑπάρχει διὰ τοῦτο· οὐκ ἐπέδωκεν, ἀλλά γε καὶ τῶν ὤτων ἀπεστέρησε πολλὰ αὐτὸς χωλάνας. Ὁ μῦθος δηλοῖ ὅτι ὁ ἔχων τι ἀρκείσθω ἐπʼ ἐκείνῳ καὶ πλείω μὴ ζητείτω, ἵνα μὴ καὶ ὃ ἔχει ἀπολέσῃ. ἶδεν εἰς ταῦρον ἡ κάμηλος καὶ κεράτων ἐπεθύμει μεταλαβεῖν· προσελθοῦσα οὖν τῷ Διῒ κερῶν ᾔτει τυχεῖν. ὃ δὲ τὴν ἀπληστίαν μισήσας Ἑρμῇ κελεύει προσαφελέσθαι τῶν ὤτων. ὅθεν καμήλῳ ταῦτα τοῦ λοιποῦ καταδεέστερα σώματος. Ὁ πλείονος ἐρῶν καὶ τῶν προσόντων ἀποστερεῖται. Ὄνος πλατείης ὁδοῦ ἐκτραπεὶς ἐπὶ κρημνὸν ἐφέρετο. τοῦ δὲ ὀνηλάτου ἐπιβοῶντος ἄθλιε, ποῦ φέρῃ; καὶ τῆς οὐρᾶς ἐπιλαβομένου καὶ ἕλκοντος πρὸς ἑαυτὸν τῆς εἰς τὸ πρόσω φορᾶς ὁ ὄνος οὐχ ἵστατο. ὃ δʼ ἔτι μᾶλλον ὠθήσας αὐτὸν ἔφη,, ὕπαγε, νίκα τὴν κακὴν νίκην ἐν τῷ ἀναθέματι· Ὅτι τοὺς ἀπολλυμένους οἰκείᾳ ἀφροσύνῃ ὁ μῦθος ἐλέγχει. Ὄνῳ τις ἐπιθεὶς ξόανον ἦγε κωμήτης. πολλοὶ δὲ τοῦτο προσεκύνουν τῶν συναντώντων ὁ δὲ ὄνος τυφωθεὶς νομίζων αὑτὸν προσκυνεῖν τοὺς ἀγροίκους σκιρτῶν ἔμελλε τὸν θεὸν καταρ ρίψειν. ἀλλὰ τοῦτον ξύλω παίων ὁ δεσπότης εἶπεν· ὄνος εἶ θεὸν φέρων σὺ κοὐ θεοῖς ἶσος. Ὅτι κτηνώδεις ἄνδρας τοὺς τετυφωμένους ἐπʼ ἀλλοτρίαις δόξαις ὁ μῦθος ἐλέγχει. Ὅτε δρῦς ἔφυεν ἰξόν, ὀρνέων λύμην, ἡ φρονιμωτάτη χελιδὼν εἶπε πᾶσιν ὀρνέοις τοῦτο κωλύσειν. τὰ δʼ ὡς φρονοῦσαν οὐδὲν ἠμέλει ταύτην παρελογίσαντο καὶ ἠμέλησαν. τότε δʼ ἡ χελιδὼν ἱκέτευεν τοὺς ἀνθρώπους σύνοικον αὑτὴν εἰσδέξασθαι. διὰ τοῦτο μόνης αὐτῆς τοῖς πτεροῖς ἰξὸς οὐδέποτε ἐκολλήθη. Οὔπω κολυμβᾶν παῖς μαθὼν θέρους ὥρῃ ποταμὸν διειδῆ καὶ καλὸν θεωρήσας ἔρριψʼ ἑαυτὸν γυμνὸν ὡς κολυμβήσων. τὸ ῥεῦμα δʼ αὐτὸν καὐτὸ τὸ βάθος οὐκ εἴα στῆναι· τὸ δὲ βουκόλον ἐφώνει ἀπὸ τῆς ὄχθης τὰς χεῖρας ἐκτείνειν. ὃ δὲ τολμηρὸν ἐκάλει καὶ οὐκ ἐδίδου χεῖρα. τὸ δὲ εἶπεν· ἄρτι μοι βοήθει· ἕξεις δὲ καιρὸν ἐλέγχειν ὅτε σώσεις με. Ὅτι τοὺς ἐν κινδύνοις ἀπείρως ἐμπεσόντας δεῖ πρότερον σώζειν, ἔπειτα διδάσκειν καὶ νουθετεῖν. Οὔπω χαλινὸν ἵππος ἱππέως ᾔδει οὐδὲ νῶτον ἀνθρώπῳ παρεῖχε πρὸς καθέδραν. σῦς δὲ αὐτὸν ἄγριος ἔβλαπτε τὴν χλόην ἣν ἐνέμετο κόπτων καὶ κατορύσσων καὶ τὸ ὕδωρ ταράσσων ἔνθα ἔπινε. διὰ τοῦτο ὅμουρος ἵππος πρὸς ἄμυναν τοῦ ἠδικηκότος συὸς διεγερθεὶς φιλίαν ἐσπείσατο μετὰ ἀνδρὸς ποικίλου· βοηθεῖν δὲ ἔλεγεν αὐτῷ καὶ ἐκδικήσειν κατὰ τοῦ βλάπτοντος ἐχθροῦ. ὃ δὲ εἶπεν· ὅρκῳ πίστωσόν με, ὃ λέγω σοι, ποιήσειν. ὁ δὲ ἵππος ἐπείσθι. ὃ δὲ εἶπεν· οὐ δυνατόν με πεζὸν ὄντα καταπολεμῆσαι τοῦτον· ἀλλʼ ἐὰν χαλινὸν δέξῃ καὶ τοῖς νώτοις σου βαστάσῃς. καὶ δῷς ὅπως σε κάμπτω καὶ τρέχοντα κωλύω ἐλπίζω τότε τὸν σῦν εὐκόλως ἀναιρήσειν. ὁ δὲ ἵππος ὑπὸ ὀργῆς τὰς φρένας τυφλωθείς, παρέδωκεν ἑαυτὸν καὶ ὑπὸ τοῦ δοκοῦντος ὠφελεῖν ἐχειρώθη. Ὅτι θυμὸς οἶδεν δουλῶσαι καὶ ταπεινῶσαι ἄνδρα γενναῖον καὶ πρὸς ἄμυναν γενέσθαι τοῦ ἠδικηκότος. Ὄφις γεωργοῦ πρὸς θύραισι φωλεύων ἀνεῖλεν αὐτοῦ παῖδα νήπιον τύψας. πένθος δὲ μέγα τοῖς γονεῦσιν ἐγένετο· ὁ πατὴρ δὲ πληγεὶς ὑπὸ τῆς λύπης πέλεκυν λαβὼν ἔμελλε τὸν ὄφιν τῆς τρώγλης ἐξιόντα πατάξειν· ὡς δʼ ἐξέκυψε μικρὸν σπεύσας ὁ γεωργὸς τοῦ πλῆξαι ἠστόχησε, τὴν πέτραν δὲ μόνην τῆς ὀπῆς κρούσας καὶ διαχαράξας, ἀπῆλθε λογιζόμενος ὡς ἑρπετὸν μῆνιν οὐ φυλάσσει. λαβὼν δὲ ἄρτον καὶ ἅλας πρὸς εἰρήνην ἐκάλει τὸν ὄφιν. ὁ ὄφις δὲ λεπτὸν συρίσας εἶπεν· οὐκ ἔστιν ἡμῖν ἀπάρτι πίστις ἢ φιλία, ἕως ἂν ἐγὼ ταύτην τὴν πέτραν ὁρῶ, σὺ δὲ τὸν τοῦ παιδὸς τάφον. Ὅτι οὐδεὶς μίσους ἢ ἀμύνης ποτὲ ἐπιλάθοιτο, ἐφʼ ὅσον βλέπει μνημόσυνον διʼ ὧν ἐλυπήθη. Παῖς τις ἀκρίδας θηρεύων καὶ σκορπίον ἤμελλεν ἄραι ὡς γένος ἀκρίδος ὄντα. ὃ δὲ τὸ τοῦ παιδὸς ἀπλοῦν ἰδὼν τοὐραῖον ἱστὰς καὶ τὸ κέντρον ὀξύνας εἶπεν· ἄπελθε καὶ σώζου, παῖ, μὴ κἀμὲ θηρεύων καὶ πάσας ἃς ἔχεις ἀπολέσῃς· Ὅτι καλὸν τὸ γινώσκειν τὰ ἐναντία καὶ τὸ μὲν καλὸν τιμᾶν, τὸ δὲ κακὸν φεύγειν, ἐκ πείρας δὲ πάντων. Παῖς τις νέμων πρόβατα συνεχῶς ἐπὶ τὸ χῶμα ἀνιὼν ἐβόα· λύκος· βοηθεῖτι. οἱ δʼ ἀγρόται τρέχοντες ἐκεῖσε εὕρισκον ψεῦσμα. τοῦ δὲ λύκου ἀληθῶς ἐλθόντος καὶ τοῦ παιδίου βοῶντος οὐδεὶς ἐπίστευσε καὶ ἀπῆλθε πρὸς βοήθειαν. ὁ δὲ λύκος τὰ πρόβατα διέφθειρε. Ὅτι τοῦτο ὄφελος τῷ ψεύστῃ, ἵνα κἂν ἀλήθειαν λέγῃ μὴ πιστεύηται. ª Παιδίον τὰ πρόβατα νέμον ὡς λύκον ἐρχόμενον πρὸς διαφθορὰν ὁρῶν, ἐπικαλούμενον τοὺς ἀγρότας ἔλεγε· βοηθεῖτε ὧδε· ἔρχεται λύκος. οἱ δʼ ἀγρόται τρέχοντες τοῦτον εὕρισκον μὴ ἀληθεύειν. τοῦτο δὲ ποιήσαντος πολλάκις εὕρισκον ψευδόμενον. μετὰ δὲ ταῦτα τοῦ λύκου προσελθόντος καὶ τοῦ παιδὸς βοῶντος δεῦτε, λύκος, οὐκέτι τις ἐπίστευε προσδραμεῖν αὐτῷ καὶ βοηθῆσαι· ὁ δὲ λύκος, εὑρηκὼς ἄδειαν, τὴν ποίμνην πᾶσαν διέφοθειρεν εὐκόλως. Ὅτι τοσοῦτον ὄφελος τῷ ψεύστῃ ὅτι καὶ ἀληθῆ λέγων πολλάκις οὐ πιστεύεται. Πηρὸν σπάλαξ πέφυκε καὶ τυφλὸν ζῷον· εἷς οὖν τὴν μητέρα θέλων φιλῆσαι ἀντὶ τοῦ στόματος τῷ αἰδοίῳ προσψαύει. τοῦτο δὲ ποιῶν τοὺς ἄλλους ἀδελφοὺς οὐκ ἔλαθεν. εἷς δὲ αὐτῶν εἶπεν· ὡς θέλων τι μέγα ποιῆσαι καὶ πνοῆς ἧς εἶχες ἐστέρησαι δικαίως. Ὅτι πονηρὰ γνώμη καὶ αὐτὴν τὴν φύσιν ἀλλοιοῖ καὶ βλάπτει. Ποιμὴν σκύλακα εἴωθε τρέφειν ἐκ τῶν θνησκόντων προβάτων. καὶ δή ποτʼ ἐγγὺς ἀμνάδος νοσησάσης ἱστάμενος εἶδε τὸν κύνα κατηφῆ καὶ δοκοῦντα δακρύειν, καὶ ὁμαλίζων αὐτὸν εἶπε·,, καλῶς σὺ ποιεῖς συμπαθῶν +, πλὴν ἀλλὰ μὴ γένοιτο μηδὲ συμβαίη, ὅπερ θέλεις· Ὅτι τοιοῦτός ἐστι πᾶς, ὃς κληρονόμος ἐστὶν οὐσίας τῷ νοσοῦντι συναλγῶν καὶ προσποιούμενος κλαίειν ὑπούλως. Ποταμὸς διʼ αὑτοῦ βύρσαν βοείαν φερομένην ἠρώτησε·,, τίς καλεῖ; τῆς δὲ εἰπούσης,, σκληρὴ καλοῦμαι ἐπικαχλάσας τῷ ῥεύματι εἶπεν·,, ἄλλο τι ζήτει καλεῖσθαι· ἐγὼ γὰρ ἤδη ἁπαλὴν ἐν βραχεῖ σε ποιήσω. Ὅτι τολμηρὸν ἄνδρα καὶ αὐθάδη πολλάκις εἰς γῆν κατήγαγε συμφορὰ βίου. Ποταμὸς διʼ αὑτοῦ βύρσαν φερομένην ἰδὼν ἠρώτησε τίς καλεῖται. ἣ δὲ εἶπε,, ξηρά. ἐπικαχλάσας δὲ τῷ ῥεύματι εἶπεν·,, ἄλλο τι ζήτει καλεῖσθαι· ἁπαλὴν γὰρ ἐγὼ ἤδη ταχὺ ποιήσω σε. Ποταμοῦ πλησίον ἄμπελος ἦν· φραγμὸς δὲ ἦν αὐτῇ παλίουροι. πλημμύρας δὲ ὁ ποταμὸς ἐξέσυρε παλίουρον. συνέβη δὲ δράκοντα ταῖς φολίσι συμπλακέντα τῇ παλιούρῳ φέρεσθαι. εἶπε δέ τις ἰδὼν,, κακὴ μὲν ἡ ναῦς, ἀξίη δὲ τοῦ ναύτου· Ὅτι δικαίως κακοὶ σὺν κακοῖς ἀπόλλυνται. Καί τις ἄμπελος τοῦ ποταμοῦ πλησίον εἶχεν ἐπʼ αὐτῇ τὸν φραγμὸν ἐκ παλούρων, τοῦ δὲ ποταμοῦ ἐξ ὄμβρων φυσηθέντος ᾖρε τὸν φραγμὸν καὶ καθελὼν ἀπῄει. τοῖς δὲ παλούροις δράκων τις συνεπλάκη, ὃς ἐφέρετο τοῦ ποταμοῦ ἐν μέσῳ. καί τις κατιδὼν ἔφη γελάσας μέγα·,, ἡ μὲν ναῦς κακή, ἀξία δὲ τοῦ ναύτου. Ὁ μῦθος δηλοί ὅτι δικαίως οἱ κακοὶ ἐν κακοῖς ἀπό λλυνται. Πολέμῳ ἐμφυλίῳ βάτραχοι πολεμοῦντες ἀλλήλοις ᾐτήσαντο τὸν Δία, βασιλέα δοθῆναι αὐτοῖς τοῦ διʼ ἐκείνου τὰ αὐτῶν διοικεῖσθαι. καὶ ξύλου δοκὸν μέσον τῆς λίμνης ὁίψας διετάραξε τὸ ὕδωρ. πάντας δὲ βατράχους σιγὴ κατέσχεν ἐκπλαγέντας. χρόνῳ δέ τινι τοῦ ξύλου ἀκινήτως ὄντος κατεφρόνησαν λοιπὸν ὥστε καὶ ἐπιβάντες ἀπάνωθεν πολεμεῖν ἀλλήλοις. καὶ πάλιν ἐδέοντο τοῦ Διὸς τύραννον ἢ στρατηγὸν λαβεῖν. ὃ δὲ βδελυχθεὶς αὐτοὺς ὕδρον ἔδωκε διαφθείροντα τοὺς βατράχους. Ὅτι πολλοὶ φεύγοντες δουλεύειν εἰρηνικοῖς δεσπόταις καὶ ἄκοντες εἰς πονηροὺς ἐνέπεσον. Ποιμὴν μικρὸν λύκον εὑρὼν ἐθρέψατο, εἶτα σκύμνον γενόμενον ἐδίδαξεν ἁρπάζειν ἐκ τῶν σύνεγγυς ποιμνίων. ὁ λύκος δὲ διδαχθεὶς ἔφη·, ὅρα μή πως σὺ ἐθίσας με ἁρπάζειν καὶ τῶν σεαυτοῦ πρόβατα πολλὰ ζητήσῃς. φύσις πονηρὰ χρηστὸν ἦθος οὐ τίκτει. Ὅτι οἱ τῇ φύσει δεινοὶ ἁρπάζειν καὶ πλεονεκτεῖν μαθόντες τοὺς διδάξαντας πολλάκις πλείονα ἔβλαψαν. Ποτὲ ἀετὸς ἑάλω ὑπʼ ἀνθρώπου. τούτου δὲ τὰ πτερὰ ὁ ἄνθρωπος εὐθέως κόψας ἀφῆκε μετὰ τῶν ὀρνέων ἐν οἵκῳ εἶναι. ὃ δὲ ἦν κατηφὴς οὐδὲ ἤσθιεν ἐκ τῆς λύπης· ὅμοιος δὲ ἦν βασιλεῖ δεσμώτῃ. ἕτερος δέ τις τοῦτον ὠνησάμενος καὶ τὰ πτερὰ ἀνασπάσας καὶ μύρῳ χρίσας ἐποίησε πτερῶσαι· ὃ δὲ πετασθεὶς καὶ τοῖς ὄνυξι λαγωὸν ἁρπάσας ἤνεγκεν αὐτῷ δῶρον. ἀλώπηξ δὲ ἰδοῦσα εἶπεν·,, μὴ τούτῳ δίδου τὰ δῶρα φησίν,, ἀλλὰ τῷ πρώτῳ, ὅτι ὃ μὲν φύσει ἀγαθός ἐστιν· ἐκεῖνον δὲ μᾶλλον ἐξευμενίζου, μήπως πάλιν λαβών σε τῶν πτερῶν ἐρημώσῃ. Ὅτι δεῖ χρηστὰς ἀμοιβὰς τοῖς εὐεργέταις παρέχειν, τοὺς πονηροὺς δὲ φρονίμως τροποῦσθαι. Ποδῶν χελώνης κατεγέλα τε κἀργίης λαγωός· ἣ δʼ ἔφη πρὸς αὐτὸν τοιαῦτα·,, ἐγὼ σὲ τὸν ταχύποδα ποσσὶ νικήσω. ὃ δὲ λόγῳ μόνῳ, χελώνη, λέγεις τοῦτο· ἀλλʼ ἔριζε καὶ γνώσῃ ʼ,, τίς δὲ τὸν τόπον ὁρίσει ἔφη,, καὶ βραβεύσει τὴν νίκην;; ἀλώπηξʼ ἔφη ἡ δικαία καὶ σοφωτάτη. ʼ ἔταξε δὲ τὴν ἀρχὴν τῆς ὥρας τοῦ δρόμου· ἡ δὲ χελώνη μὴ ὁᾳθυμήσασα ἤρξατο τῆς ὀδοῦ πρὸς τὸ αὑτῆς ἀφορῶσα δυσκίνητον· ὁ δὲ λαγωὸς τοῖς ποσὶ θαρρῶν ἐκοιμήθη. ἐλθὼν δὲ ἐπὶ τὸν ὡρισμένον τόπον εὗρε τὴν χελώνην νικήσασαν. Ὄτι πολλαὶ φύσεις ἀνθρώπων εὐφυεῖς εἰσιν, ἀλλʼ ἐκ τῆς ῥᾳθυμίας ἀπώλοντο· ἐκ δὲ νήψεως καὶ σπουδῆς καὶ μακροθυμίας τινὲς καὶ φύσεως ἀργῆς περιεγένοντο. Ρόδῳ παραφυὲν ἀμάραντον ἔφη πρὸς αὐτό·,, οἷον ἄνθος εὐπρεπὲς εἶ ποθητόν ἐσσι καὶ θεοῖσι κἀνθρώποις· μακαρίζω σε τοῦ κάλλους καὶ τῆς εὐωδίας. τὸ δὲ,, ἐγὼ μέν, εἶπεν,, ὦ ἀμάραντον πρὸς ὀλίγον καιρὸν ζῶ καὶ κἂν μηδεὶς ἐκκόψῃ με τήκομαι· σὺ δὲ ἀνθεῖς καὶ ζῇς ἀεὶ οὕτω νέον· Ὅτι κρεῖσσον ὀλιγαρκούμενόν τινα διαμένειν, ἢ πρὸς ὀλίγον τρυφήσαντα μεταβολῆς δυστυχοῦς τυχεῖν ἢ καὶ ἀποθανεῖν. Σάλπιγγος ἄνθρωπός τις ἦν ἐπιστήμων στρατόν τε συνάγων εἰς συμβολὰς πολέμων. οὗτος αἰχμάλωτος ληφθεὶς ὑπʼ ἐχθρῶν ἱκέτευε μὴ κτείνειν αὐτὸν ὡς μήτε τινὰ φονεύοντα μήτε κουρσεύοντα, πλὴν τὸ χαλκοῦν τοῦτο βύκινον εἰδέναι. οἳ δὲ εἶπον,, διὰ τοῦτο μᾶλλον τεθνήξῃ, ὅτι σὺ μηδὲν ἰσχύων τοὺς ἄλλους διεγείρεις. Ὅτι πλεῖον πταίουσιν οἱ τοὺς κακοὺς καὶ βαρεῖς δυνάστας διεγείροντες πρὸς τὸ κακοποιῆσαι. Στικτή ποτʼ ἐπ εκαυχᾶτο πάρδαλις ζῴων φορεῖν ἁπάντων ποικιλωτέρην δέρριν. πρὸς ἣν ἀλώπηξ εἶπε,, σοῦ δʼ ἐγὼ κρείσσω δορῆς ἔχω καὶ ποικιλωτέρην γνώμην. Ὅτι τοῖς συνετοῖς καὶ ποικίλα φρονοῦσιν μᾶλλον ἔπαινός ἐστιν ἢ τῇ φύσει εὐπρεπέσι καὶ μὴ τῇ γνώμῃ. Τράγος εὐθαλοῦς ἔτρωγεν ἀμπέλου βλάστην· τούτῳ προσεῖπεν ἡ ἄμπελος·,, τί με βλάπτεις κείρων τὰ φύλλα; μὴ γὰρ ἔστιν οὐ χλοίη; ὅμως ὅσον σοῦ θυομένου οἶνον χρῄζουσιν ἐγὼ παρέξω Οτι τοὺς ἀχαρίστους καὶ βουλομένους τοὺς φίλους πλεονεκτεῖν ὁ μῦθος ἐλέγχει. Τράγος ἐν θέρει σφοδρῶς διψήσας κατῆλθε κρημνὸν εἰς βαθὺν πιεῖν ὕδωρ. πιὼν δὲ καὶ χορτασθεὶς οὐκ ἠδύνατο ἀνελθεῖν· καὶ μετενόει δὴ καὶ βοηθὸν ἐζήτει. ἀλώπηξ δὲ τοῦτον ἰδοῦσα ἔφη·,, ὦ ἀνόητε, εἰ τόσας φρένας εἶχες, ὅσας ἐν τῷ πώγωνι τρίχας, πρότερον οὐκ ἂν κατῆλθες, πρίν τινʼ ἄνοδον ἐσκέψω. Ὅτι δεῖ πρότερον προσκοποῦντα τὰ τέλη τῶν πραγμάτων καὶ οὕτω ποιεῖσθαι τὰς τούτων ἐγχειρήσεις. Ὑμηττίη μέλισσα, κηρίων μήτηρ, τῷ Διῒ φέρουσ᾿ ἀνῆλθεν εἰς θεῶν οἴκους μέλι μήπω καπνισθέν. ὁ Ζεὺς δὲ τῷ δώρῳ ἐτέρφθη καὶ ὑπέσχετο δοῦναι γέρας ὃ ἂν αἰτήσηται. ἣ δʼ εἶπε δός μοι κέντρον ἵνα εἴ τις ἀνθρώπων τὸ ἐμὸν ἔργον πλησιάσῃ ἆραι, ἀναιρῶ τοῦτον. ἀπηρέσθη δὲ ὁ Ζεὺς τῇ αἰτήσει — ἠγάπα γὰρ τοὺς ἀνθρώπους — ὅμως καὶ μὴ θέλων ἔδωκεν· εἶπε γὰρ δώσειν. τοιοῦτον οὖν ἔδωκεν ὥστʼ αὐτὴν ἀποθνήσκειν ἅμα τῷ πλῆξαι. ζωὴ γὰρ αὐτῆς ἐστι πετομένης τὸ κέντρον. Ὅτι ἐν ταῖς εὐχαῖς καὶ δεήσεσι μηδεὶς κατὰ τῶν ἐχθρῶν αἰτείτω τι· ὃ γὰρ ἂν κακὸν αἰτήσηται, ἐπʼ αὐτὸν ἥξει. Ὑπὸ τῶν κακῶν τὰ ἀγαθὰ ἐδιώχθη ὡς ἀσθενῆ δὲ πάλιν ἔφευγεν ἐκ γαίης, εἰς οὐρανὸν δʼ ἀνῆλθε καὶ δι ηρώτα τὸν Δία, συν εῖναι πῶς χρέων σὺν ἀνθρώποις. ὃ δʼ εἶπεν αὐτοῖς,, πάντα μὴ μετʼ ἀλλήλων, ἓν δὲ καθʼ ἓν τοῖς ἀνθρώποις ἐπέρχεσθαι. διὰ τοῦτο τὰ μὲν κακὰ συνεχῆ τοῖς ἀνθρώποις ὡς πλησίον ὄντα ἐπέρχεται, τὰ δὲ ἀγαθὰ βράδιον ἐξ οὐρανοῦ κατιόντα. Ὅτι ἀγαθῶν μὲν οὐδεὶς ταχέως ἐπιτυγχάνει, ὑπὸ δὲ τῶν κακῶν ἕκαστος καθʼ ἑκάστην πλήττεται. Ὑπεράνωθεν πέτρας ἀετὸς ἐκαθέζετο λαγωοὺς θηρεῦσαι σκοπῶν. τοῦτον δέ τις κυνηγὸς ἔβαλε τοξεύσας, καὶ τὸ μὲν βέλος ἔσω εἰσῆλθεν, ἡ δὲ γλυφὶς σὺν τοῖς πτεροῖς πρὸ τῶν ὀφθαλμῶν εἱστήκει. ὃ δὲ ἰδὼν ἔφη·,, καὶ τοῦτό μοι νέη λύπη τὸ τοῖς ἐμοῖς πτεροῖσι νῦν ἀποθνῇσκειν. Ὅτι τὸ κέντρον τῆς λύπης δεινότερόν ἐστιν, ὅταν τις ἐξ οἰκείων κινδυνεύσῃ. Φιλίαν ἐσπείσατο πρὸς ἀετὸν ἀλώπηξ. καὶ ὃ μὲν εἶχε τὴν καλιὰν ἐπάνω τοῦ δένδρου, ἣ δὲ ὑπὸ τὴν ῥίζαν. ὁ δὲ ἀετὸς ἐπιορκήσας τοὺς σκύμνους τῆς ἀλώπεκος, τοῖς δὲ νεοσσοῖς θοίνην ἔδωκεν. ἄλλοτε δὲ ἱερεῖον ἐκ τοῦ βωμοῦ ἁρπάσας μετὰ ἄνθρακος ἔθετο εἰς τὴν καλιήν· ἣ δέ εὐθὺς ἐξήφθη καὶ οἱ νεοσσοὶ κατέπεσον· καὶ ἡ ἀλώπηξ θήραν ἐποιήσατο τὸ συμβάν. Ὅτι δίκη τις ἐφορᾷ τὰ τῶν ἀνθρώπων καὶ τοὺς ἐπιόρκους ἀμύνεται καὶ ἀποδίδωσι κατʼ ἀξίαν. Φυτὸν ἦν εἰς γεωργοῦ χώραν καρπὸν μὴ φέρον, ἀλλὰ μόνον στρουθῶν καὶ τεττίγων κελαδούντων ἦν καταφυγή. ὁ δὲ γεωργὸς ὡς ἄκαρπον ἐκτεμεῖν ἤμελλε, καὶ δὴ τὸν πέλεκυν λαβὼν ἐπέφερε τὴν πληγήν· οἱ δὲ τέττιγες καὶ οἱ στρουθοὶ ἱκέτευον τὴν καταφυγὴν αὐτῶν μὴ ἐκκόψαι, ἀλλʼ ἐᾶσαι ὤστʼ ᾄδειν ἐν αὐτῷ καὶ σὲ τὸν γεωργὸν τέρπειν. ὃ δὲ μηδὲν αὐτῶν φροντίσας καὶ δευτέραν πληγὴν καὶ τρίτην ἐπέφερεν. ὡς δὲ ἐκοίλανε τὸ δένδρον, σμῆνος μελισσῶν καὶ μέλι εὗρε. γευσάμενος δὲ τὸν πέλεκυν ἔρριψε καὶ τὸ φυτὸν ἐτίμα ὡς ἱερὸν καὶ ἐπεμελεῖτο. Ὅτι οὐ τοσοῦτον οἱ ἄνθρωποι φύσει τὸ δίκαιον ἀγαπῶσι καὶ τιμῶσιν, ὅσον τὸ κερδαλέον ἐπιδιώκουσιν. Φαλακρός τις τρίχας ξένας τῇ ἑαυτοῦ κορυφῇ περιθεὶς ἵππευεν. ἄνεμος δʼ εὐθὺς ἄντα φυσήσας ἀφείλετʼ αὐτὰς καὶ φαλακρὸς ὢν ὤφθη. γέλως πλατὺς δʼ ἐπέσχε τοὺς παρεστῶτας. κἀκεῖνος εἶπε τὸν δρόμον μόλις παύσας·,, τὰς οὐκ ἐμάς με τί ξένον τρίχας φεύγειν, αἳ καὶ τὸν ἔχοντα ταύτας μεθʼ οὗ ἐγεννήθησαν κατέλιπον; Ὅτι μηδεὶς λυπείσθω ἐπὶ συμφοραῖς ἐπελθούσαις αὐτῷ· ὃ γὰρ γενηθεὶς οὐκ ἔσχεν ἐκ φύσεως, τοῦτο οὐδὲ παραμένει· γυμνοὶ γὰρ ἤλθομεν, γυμνοὶ οὖν καὶ ἀπελευσόμεθα. Φασὶν ὗν καυχωμένην ἀγέλην παίδων ἔχουσαν εἰπεῖν τῇ λεαίνῃ·,, πόσους παῖδας σὺ γεννᾷς; ἣ δʼ εἶπεν,, ἔνα μέν, ἀλλὰ γενναῖον. Ὅτι κρείσσων εἶς ῥώμῃ σώματος καὶ ἀνδρείᾳ ἢ καὶ φρονήσει διαφέρων, ἢ πολλοὶ δειλοὶ καὶ ἄνανδροι ἢ καὶ ἄφρονες. Φάσις ποτʼ ἦλθε πᾶσι τοῖς τετραπόδοις καύχημα κατέχουσα εἰς παίδων πλήθη. καὶ δὴ ἔφασκον τῇ λεαίνῃ βοῶντες·,, εἰπὲ καὶ σύ τοι, ὁπόσους παῖδας τίκτεις; ἣ δὲ γελῶσα πρὸς αὐτοὺς ταῦτα λέγει·,, σκύμνον μέν ἕνα, ἀλλὰ γενναῖον πάνυ. Ὁ μῦθος δηλοῖ, ὅτι κρείσσων εἷς ῥώμῃ σώματος καὶ ἀνδρείᾳ καὶ φρονήσει, ἢ πολλοὶ δειλοὶ καὶ ἄφρονες. Χαλκεύς τις εἶχε κύνα· καὶ ὅτε μὲν ἐχάλκευεν, ὁ κύων ἐκοιμᾶτο, ὅτε δὲ ἤρξατο τοῦ ἐσθίειν, εὐθέως ὁ κύων ἀφυπνιζόμενος παρίστατʼ αὐτῷ, ὁ δὲ αὐτοῦ κύριος ὁ χαλκεὺς ὀστοῦν ῥίψας αὐτῷ εἶπεν·,, ταλαίπωρε ὑπνῶδες, ὅταν μὲν ⏝ τὸν ἄκμονα κρούω, ὑπνοῖς, ὅταν δὲ τοὺς ὀδόντας κινήσω εὐθὺς ἐγείρῃ; Ὅτι τοὺς ὑπνώδεις καὶ ἀργοὺς καὶ ἐξ ἀλλοτρίων πόνων τρεφομένους ὁ μῦθος ἐλέγχει. Ἦν τις χαλκεὺς κυνάριον ἔχων· τούτου χαλκεύοντος, τὸ κυνάριον ἐκοιμᾶτο· καὶ αὖ πάλιν ἐσθίοντος, οὐχ ὁμοίως ἐκοιμᾶτο οὗτος ἐπέρριψεν ὀστοῦν τι ταῦτα λαλῶν·,, ὦ ταλαίπωρον κυνάριον ὑπνῶδες, τι σοι ποιήσω ὄκνῳ κατεχομένῳ; ὅτε μὲν γὰρ τὸ ἀκμόνιόν προσκρούσω, ἐπανακλίνεις σαυτὸν ἐπὶ κραββάτου· ὅτε δὲ πάλιν τοὺς ὀδόντας κινήσω, εὐθὺς ἐγείρῃ καὶ τὴν κέρκον μοι σείεις. Ὁ μῦθος οὗτος τοὺς ὑπνώδεις καὶ ἀργώδεις καὶ εἰς ἀλλοτρίων πόνους ἀποβλέποντας ἐλέγχει. Χερσαῖος μῦς βατράχῳ κακῇ μοίρῃ ἐφιλιώθη. ὁ δὲ βάτραχος κακῶς βουλευσάμενος τὸν πόδα τοῦ μυὸς τῷ ἑαυτοῦ ποδὶ συνέδησε. καὶ πρῶτον μὲν ἐπὶ τὰς χώρας ἦλθον σῖτον δειπνήσοντες· ἔπειτα δὲ τῷ χείλει τῆς λίμνης πλησιάσαντες ὁ μὲν βάτραχος τὸν μῦν εἰς τὸν βυθὸν κατῆγεν, αὐτὸς βρυάζων τῷ ὕδατι καὶ αὖθις ἐκκύψας τὸ βρεκεκεκὲξ κοὰξ κοὰξ ἀνακράζων. ὁ δʼ ἄθλιος μῦς ὕδατι φυσηθεὶς ἐτεθνήκει· ἐπέπλει δὲ τῷ ποδὶ τοῦ βατράχου συνδεδεμένος. ἴκτινος δὲ τοῦτον ἰδὼν τοῖς ὄνυξιν ἥρπασεν· βάτραχος δὲ δεσμώτης ἐπηκολούθει δεῖπνον αὐτὸς ἰκτίνῳ γενόμενος. κἂν νεκρὸς τις, ἰσχύει πρὸς ἄμυναν· ἡ γὰρ θεία δίκη ἐφορᾷ πάντα καὶ τὸ ἶσον ἀποδιδοῦσα ζυγοστατεῖ. Χειμών ποι᾿ ἄνθρωπόν τινα ἐν ὄρει κατέλαβεν. ὃ δὲ καπνὸν ἐν τῇ ἄκρᾳ τοῦ ὅρους ἐκ πέτρας τινὸς ἀνιόντα ἰδών, ἔνθα Σάτυρος οὓς λέγουσι παίκτας κατῴκει, ἀπῆλθεν. αὐτὸς δὲ τὸν ξένον οἰκτείρας ἐπεισῆγεν ὃ δὲ πολλὰ ῥιγῶν τῇ πνοῇ τοῦ στόματος τὰς χεῖρας ἐπεθέρμανεν· κἀκεῖνος αὐτῷ θερμὰ μὲν φαγεῖν δέδωκε καὶ θερμὰ πιεῖν καὶ πυρὶ κατέθαλπεν· ὡς δὲ ἵδρωσε, τῇ πνοῇ πάλιν τὰς χεῖρας κατέψυχεν. ὁ δὲ Σάτυρος τοῦτον ἐξῆγε, κακοῦ λέγων ξένου γὰρ οὐκ ἔχω χρείην, ὃς ποτὲ μὲν θερμόν, ποτὲ δὲ ψυχρὸν ἐκ τοῦ στόματος ἀσθμαίνε. Ὅτι διγνώμους ἄνδρας τοὺς ποτὲ μὲν ἐπαινοῦντας, ποτὲ δὲ ψέγοντας ὁ μῦθος διαβάλλει. Ἄνθρωπόν ποτε λέγεται πρὸς Σάτυρον φιλίαν σπείσασθαι· καὶ δὴ χειμῶνος καταλαβόντος καὶ ψύχους γενομένου ὁ ἄνθρωπος τὰς χεῖρας τῷ στόματι ἐπέπνει· τοῦ δὲ Σατύρου τὴν αἰτίαν ἐρομένου διʼ ἣν τοῦτο πράττει, ἔλεγεν, ὅτι θερμαίνει τὰς χεῖρας διὰ τὸ κρύος. ὕστερον δὲ παρατεθείσης αὐτοῖς τραπέζης καὶ προσφαγήματος., θερμοῦ σφόδρα ὄντος, ὁ ἄνθρωπος ἀναιρούμενος κατὰ μικρὸν τῷ στόματι μὲν προσέφερε τοῦτο κἀφύσα. πυνθανομένου δὲ πάλιν τοῦ Σατύρου, τί τοῦτο ποιεῖ; ἔφασκε καταψύχειν τὸ ἔδεσμα, ἐπεὶ λίαν θερμόν ἐστι· κἀκεῖνος ἔφη πρὸς αὐτόν,, ἀλλʼ ἀποτάσσομαί σου τῇ φιλίᾳ, οὗτος, ὅτι ἐκ τοῦ αὐτοῦ στόματος τὸ θερμὸν καὶ τὸ ψυχρὸν ἐξιεῖς. Ἀτὰρ οὖν καὶ ἡμᾶς περιφεύγειν δεῖ τὴν φιλίαν ὧν ἀμφίβολός ἐστιν ἡ διάθεσις. Χύτραν ὀστρακίνην καὶ χαλκῆν ποταμὸς κατέφερεν· ἡ δὲ ὀστρακίνη τῇ χαλκῇ ἔλεγε·,, μακρόθεν μου κολύμβα καὶ μὴ πλησίον· ἐὰν γάρ μοι σὺ προσψαύσῃς, κατακλῶμαι, ἐγώ τε κἂν σοι μὴ θέλουσα προσψαύσω. Ὅτι ἐπισφαλής ἐστι βίος πένητι δυνάστου ἅρπαγος πλησίον παροικοῦντος. Ὥδευέ ποτε λέων σὺν ἀνθρώπῳ, ἕκαστος δὲ αὐτῶν τοῖς λόγοις ἐκαυχήθη. καὶ δὴ ἐν τῇ ὁδῷ ἦν ἀνδρὸς πετρίνη στήλη λέοντα πνίγοντος. ὁ δὲ ἀνὴρ ὑποδείξας τῷ λέοντι ἔφη,, ὁρᾷς σύ, πῶς ἐσμεν ὑμῶν κρείττονες; κἀκεῖνος εἶπεν ὑπομειδιάσας·,, εἰ λέοντες ᾔδεισαν γλύφειν, πολλοὺς ἂν ἄνδρας εἶδες ὑποκάτω λέοντος. Ὅτι πολλοὶ ἐπαίρονται καὶ καυχῶνται διὰ λόγων ἀνδρεῖοι καὶ θρασεῖς εἶναι, οὓς ἡ πεῖρα γυμνασθέντας ἐξελέγχει. Δύο φίλοι τὴν αὐτὴν ὁδὸν ἐβάδιζον. καὶ δὴ ἄρκτου αὐτοῖς συναντησάσης, ὃ μὲν εἷς φοβηθεὶς ἐπί τι δένδρον ἀναβὰς ἐκρύβη ἐν αὐτῷ· ὁ δὲ ἕτερος περιγενέσθαι αὐτῆς μὴ δυνηθεὶς μόνος, ὡς εἶδεν αὑτὸν κυριευσόμενον παρὰ τῆς ἄρκτου, πεσὼν ἐπὶ τὴν γῆν προσεποιεῖτο τεθνάναι. ἐλθούσης δὲ αὐτῆς ἐπὶ τὴν κεφαλὴν αὐτοῦ, ὠσφραίνετο διὰ τοῦ ῥύγχους τῶν ἀκοῶν αὐτοῦ καὶ τῶν φρενῶν. ὃ δὲ τὰς ἀναπνοὰς αὑτοῦ ἐκράτει εὐτόνως. ἡ δὲ ἄρκτος ὑπολαβοῦσα νεκρὸν αὐτὸν ὑπάρχειν ἀπῄει· φασὶ γὰρ ὅτι νεκροῦ ἡ ἄρκτος οὐχ ἅπτεται. ἀπαλλαγείσης δὲ αὐτῆς ὁ ἕτερος καταβὰς ἀπὸ τοῦ δένδρου ἐπυνθάνετο, τί ἂν πρὸς τὸ οὖς ἐλάλει αὐτῷ ἡ ἄρκτος. ὃ δὲ εἶπεν ὅτι,, ἔφη πρός με ἡ ἄρκτος ὥστε ἀπὸ τοῦ νῦν τοιούτοις μὴ συνοδοπορεῖν φίλοις, οἳ ἐν κινδύνοις οὐ παραμένουσιν. Ο μῦθος δηλοῖ ὅτι τοὺς γνησίους τῶν φίλων αἱ συμφοραὶ δοκιμάζουσιν. ἢ ἀπέχεσθαι χρὴ φίλων οἵτινες ἐν κινδύνοις οὐ βοηθοῦσιν οὐδὲ παραμένουσιν. Χῆνες καὶ γέρανοι τὸν αὐτὸν λειμῶνα ἐνέμοντο. ἐπιφανέντων δὲ αὐτοῖς θηρευτῶν, οἱ μὲν γέρανοι ἐλαφροὶ ὄντες ἀπέπτησαν καὶ διεσώθησαν· αἱ δὲ χῆνες μείνασαι διὰ τὸ βάρος τῶν σωμάτων συνελήφθησαν. Οὕτω καὶ ἐπὶ τῶν ἀνθρώπων ἐπὶ ἐπαναστάσεσι πόλεων γίνεται· οἱ μὲν πένητες διὰ τὸ ἀκτήμονες εἶναι ῥᾳδίως μεταβαίνουσιν ἀπὸ πόλεως εἰς πόλιν, οἱ δὲ πλούσιοι διὰ τὴν τῶν ὑπαρχόντων ὑπερβολὴν μένοντες πολλάκις δουλεύουσι. Τοῦ Διὸς γάμους ποιοῦντος πάντα τὰ ζῷα ἀνήνεγκαν δῶρα ἕκαστον κατὰ τὴν ἰδίαν δύναμιν. ὄφις δὲ ἕρπων ῥόδον λαβὼν ἐν τῷ στόματι ἀνέβη. ἰδὼν δὲ αὐτὸν ὁ Ζεὺς ἔφη·,, τῶν ἄλλων πάντων τὰ δῶρα λαμβάνω, ἀπὸ δὲ τοῦ σοῦ στόματος οὐ λαμβάνω. Ὅτι πονηρῶν αἱ χάριτες φοβεραί εἰσιν. Οὐ προσίεται θεὸς τὰς ἐκ παρανόμων καὶ ἀσεβῶν στομάτων προσφερομένας αὐτῷ προσευχὰς μήπω τῶν κακῶν παυσαμένους. Γεωργός τις χρυσίον εὑρὼν ἐν γαίῃ σκάπτων ἔστεφε τὴν Γῆν καθʼ ἡμέραν, ὡς εὐεργετηθεὶς ὑπʼ αὐτῆς. τούτῳ δὲ ἐπιστᾶσα ἡ Τύχη φησίν,, ὦ οὗτος, τί τῇ Γῇ τἀμὰ δῶρα προστίθης ἅπερ ἐγώ σοι δέδωκα, πλουτίσαι βουλομένη σε; ἂν γὰρ ὁ καιρὸς μεταλλάξῃ τὴν φύσιν, καὶ εἰς ἄλλας χεῖρας τοῦτό σοι τὸ χρυσίον ἔλθοι, οἶδ ὅτι τηνικαῦτα ἐμὲ τὴν Τύχην μέμψῃ. Ὁ μῦθος δηλοῖ ὅτι χρὴ τὸν εὐεργέτην ἐπιγινώσκειν καὶ τούτῳ χάριτας ἀποδιδόναι. Λύκος θεασάμενος αἶγα ἐπί τινος κρημνώδους ἄντρου νεμομένην ἐπειδὴ οὐκ ἐδύνατο αὐτῆς ἐφικέσθαι, κάτω παρῄνει αὐτῇ καταβῆναι μὴ καὶ πέσῃ λαθοῦσα, λέγων ὡς ἀμείνων ὁ παῤ αὐτῷ λειμών, ἐπεὶ καὶ πόας σφόδρα εὐανθής· δὲ ἀπεκρίθη πρὸς αὐτόν,, ἀλλʼ οὐκ ἐμὲ ἐπὶ νομὴν καλεῖς, αὐτὸς δὲ τροφῆς ἀπορεῖς. Οὕτω καὶ τῶν ἀνθρώπων οἱ κακοῦργοι ὅταν παρὰ τοῖς εἰδόσι πονηρεύωνται ἀνόνητοι τῶν τεχνασμάτων γίνονται. Κορώνη διψῶσα προσῆλθεν ἐπὶ ὑδρίαν καὶ ταύτην ἐβιάζετο ἀνατρέψαι. ἀλλʼ ὅτι ἰσχυρῶς ἑστήκει οὐκ ἠδύνατο αὐτὴν καταβάλλειν, ἀλλὰ μεθόδῳ ἐπέτυχεν ὃ ἠθέλησεν· ἔπεμπε γὰρ ψήφους εἰς τὴν ὑδρίαν καὶ τούτων τὸ πλῆθος ἀπὸ κάτωθεν τὸ ὕδωρ ἄνω ὑπερέχεεν, καὶ οὕτως ἡ κορώνη τὴν ἰδίαν δίψαν κατέπαυσεν. οὕτως οὖν φρόνησις ἀνδρότητα πλανᾷ. Ὄνος κηπωρῷ δουλεύων ἐπειδὴ ὀλίγα μὲν ἤσθιε, πολλὰ δʼ ἐμόχθει, ηὔξατο τῷ Διῒ ὅπως τοῦ κηπωροῦ αὐτὸν ἀπαλλάξῃ καὶ ἑτέρῳ δεσπότῃ αὐτὸν ἐκδώσει. Ὁ δὲ Ζεὺς Ἑρμῆν πέμψας ἐκέλευσεν αὐτὸν εἰς κεραμέα πωλῆσαι· πάλιν δὲ αὐτοῦ δυσφοροῦντος ἐπειδὴ πολὺ πλέον ἀχθοφορεῖν ἠναγκάζετο ἐν τῷ πηλῷ καὶ τῇ πλινθείᾳ, πάλιν τὸν Δία ἀμεῖψαι τὸν δεσπότην ἱκέτευε. ὁ δὲ Ζεὺς παρεσκεύασε πραθῆναι αὐτὸν εἰς βυρσοδέψην. εἰς χείρονα τοίνυν τῶν προτέρων δεσπότην ἐμπεσών καὶ ὁρῶν τὰ παῤ αὐτοῦ πραττόμενα, μετὰ στεναγμῶν ἔφη·,, οἴμοι τῷ ταλαιπώρῳ· βέλτιον ἦν μοι παρὰ τοῖς προτέροις δεσπόταις μένειν· οὗτος γάρ, ὡς ὁρῶ, καὶ τὸ δέρμα μοῦ κατεργάσεται. Ὅ μιῦθος δηλοῖ, ὅτι μάλιστα τοὺς προτέρους δεσπότας οἱ οἰκέται ποθοῦσιν, ὅταν δευτέρων λάβωσι πεῖραν. Ἀλώπηξ φραγμὸν ἀναβαίνουσα ἐπειδὴ ὀλισθαίνειν ἔμελλεν βάτου ἐπελάβετο πρὸς βοήθειαν. ξυσθεῖσα δὲ τὸ πέλμα καὶ δεινῶς πληγωθεῖσα εἶπε πρὸς αὐτήν,, αἲ ἐμέ καταφυγοῦσα γὰρ ἐπὶ σὲ ὡς ἐπὶ βοήθειαν, χεῖρόν μοι ἐχρήσω.,, ἀλλʼ ἐσφάλης, ὦ φίλη φησὶν ἡ βάτος,, ἐμοῦ ἐπιλαβέσθαι βουληθεῖσα, ἥτις πάντων ἐπιλαμβάνεσθαι εἴωθα. Ὁ μῦθος δηλοῖ, ὅτι οὕτω καὶ τῶν ἀνθρώπων μάταιοί εἰσιν, ὅσοι βοηθοῖς προστρέχουσιν, οἷς τὸ ἀδικεῖν μᾶλλον ἔμφυτον. Ἔλαφος διωκομένη ὑπὸ κυνηγῶν ἐκρύπτεθʼ ὑπό τινʼ ἄμπελον· διελθόντων δὲ τῶν κυνηγῶν στραφεῖσα τὰ φύλλα τῆς ἀμπέλου κατήσθιεν. εἷς δέ τις τῶν κυνηγῶν στραφεὶς καὶ θεασάμενος ᾧ εἶχεν ἀκοντίῳ βαλὼν ἔτρωσεν αὐτήν· ἢ δὲ μέλλουσα τελευτᾶν στενάξασα πρὸς ἑαυτὴν ἔφη·,, δίκαια πάσχω ὅτι τὴν σώσασάν με ἄμπελον ἠδίκησα. Οὗτος ὁ λόγος λεχθείη ἂν κατʼ ἀνδρῶν οἵτινες τοὺς εὐεργέτας ἀδικοῦντες ὑπὸ τοῦ θεοῦ κολάζονται. Σοφῆς ἀράχνης ἱστὸν εὗρε κωλώτης καὶ λεπτὸν ἐνέδυ φᾶρος ἐκτεμὼν τοίχου. Εὐλαί Στρουθὸς Λίβυσσα ΑΜΦΙΣΒΗΤΗΣΙΜΑ Γεωργοῦ παῖς ὤπτα κοχλίας· ἀκούσας δὲ αὐτῶν τριζόντων ἔφη,, ὦ κάκιστα ζῷα, τῶν οἰκιῶν ὑμῶν ἐμπιπραμένων αὐτοὶ ᾄδετε; Ὁ μῦθος δηλοί, ὅτι πᾶν τὸ παρὰ καιρὸν δρώμενον ἐπονείδιστον. Καρκίνος ἀπὸ τῆς θαλάττης ἀναβὰς ἐπί τινος ἐνέμετο τόπου. ἀλώπηξ δὲ λιμώττουσα ὡς ἐθεάσατο ἀνέλαβεν αὐτόν, ὃ δὲ μέλλων καταβιβρώσκεσθαι ἔφη·,, ἀλλʼ ἔγωγε δίκαια πέπονθα, ὃς θαλάττιος ὤν, χερσαῖος ἐβουλήθην γενέσθαι. Ὁ μῦθος δηλοῖ ὅτι καὶ τῶν ἀνθρώπων οἱ τὰ οἰκεῖα καταλιπόντες ἐπιτηδεύματα καὶ τοῖς μηδὲν προσήκουσιν ἐπιχειροῦντες εἰκότως δυστυχοῦσιν. Ἁλιεῖς σαγήνην εἷλκον. βαρείας δὲ αὐτῆς οὔσης, ἔχαιρον καὶ ἐσκίρτων, πολλὴν εἶναι τὴν ἄγραν νομίζοντες. ὡς δʼ ἐπὶ τῆς ἠϊόνος ταύτην ἑλκύσαντες τῶν μὲν ἰχθύων εὗρον ὀλίγους, λίθον δʼ ἐν αὐτῇ παμμεγέθη, ἀθυμεῖν ἤρξαντο καὶ ἀλύειν, οὐ τοσοῦτον ἐπὶ τῇ τῶν ἰχθύων ὀλιγότητι, ὅσον ὅτι καὶ τἀναντία προυπειλήφασιν. Εἱς δέ τις ἐν αὐτοῖς πρεσβύτερος εἶπε·,, μὴ ἀχθώμεθα, ὦ ἑταῖροι· τῇ γὰρ ἡδονῇ, ὡς ἔοικεν, ἀδελφή ἐστιν ἡ λύπη· καὶ ἡμᾶς οὖν ἔδει τοσαῦτα προηδυνθέντας πάντως τι καὶ λυπηθῆναι. Ὁ μῦθος δηλοῖ, ὅτι οὐ δεῖ λυπεῖσθαι ἐπὶ ταῖς ἀποτυχίαις, γινώσκοντας τὰς τοῦ βίου τύχας. Ἔλαφος κυνηγοὺς φεύγουσα εἰς ἄντρον εἰσέδυ· λέοντι δʼ ἐκεῖ περιτυχοῦσα ὑπʼ αὐτοῦ συνελήφθη· θνήσκουσα δʼ ἔλεγεν,, οἴμοι, ὅτι ἀνθρώπους φεύγουσα τῷ τῶν θηρίων ἀγριωτάτῳ περιέπεσον· Ὁ μῦθος δηλοῖ. ὅτι πολλοὶ τῶν ἀνθρώπων μικροὺς κινδύνους φεύγοντες μεγάλων ἐπειράθησαν. Βάτραχοι δύο ἐν λίμνῃ ἐνέμοντο. θέρους δὲ ξηρανθείσης τῆς λίμνης, ἐκείνην καταλιπόντες ἐπεζήτουν ἑτέραν· καὶ δὴ βαθεῖ περιέτυχον φρέατι, ὅπερ ἰδὼν ἅτερος θατέρῳ φησί,, συγκατέλθωμεν, ὦ οὗτος, εἰς τόδε τὸ φρέαρ. ὃ δὲ ὑπολαβὼν εἶπεν,, ἂν οὖν καὶ τὸ ἐνθάδε ὕδωρ ξηρανθῇ, πῶς ἀναβησόμεθα; Ὁ μῦθος δηλοῖ ὅτι οὐ δεῖ ἀπερισκέπτως προσιέναι τοῖς πράγμασιν. Ἀηδὼν ἐπὶ δένδρου καθεζομένη κατὰ τὸ εἰωθὸς ᾖδεν. ἱέραξ δὲ θεασάμενος καὶ τροφῆς ἀπορῶν συνείληφεν ἐπιπτάς. ἣ δʼ ἀναιρεῖσθαι μέλλουσα, ἐδεῖτο τοῦ ἱέρακος μὴ βρωθῆναι· μηδὲ γὰρ ἱκανὴν εἶναι ἱέρακος γαστέρα πληροῦν, δεῖν δὲ αὐτὸν τροφῆς προσδεόμενον ἐπὶ τὰ μείζω τῶν ὀρνέων τραπέσθαι. καὶ ὁ ἱέραξ ὑπολαβὼν εἶπεν,, ἀλλ᾿ ἔγωγε ἄφρων ἂν εἴην, εἰ τὴν ἐν χεροῖν ἑτοίμην τροφὴν ἀφεὶς τὰ μηδέπω φαινόμενα διώκοιμι. Ὁ μῦθος δηλοῖ, ὅτι καὶ τῶν ἀνθρώπων οὕτως ἀλόγιστοί εἰσιν οἱ διʼ ἐλπίδα πλειόνων ἀδήλων τὰ ἐν χερσὶ προιέμενοι. Ἀλεκτρυόνας τις ἔχων ἐπὶ τῆς οἰκίας πριάμενος καὶ πέρδικα σὺν ἐκείνοις ἀφῆκε νέμεσθαι. τῶν δὲ τυπτόντων αὐτὸν καὶ ἀπελαυνόντων ἐκεῖνος ἠθύμει σφόδρα νομίζων ὡς ἀλλόφυλος ταῦτα πάσχειν ὑπὸ τῶν ἀλεκτρυόνων· ὡς δὲ μετὰ μικρὸν κἀκείνους ἑώρακε μαχομένους καὶ ἀλλήλους κόπτοντας, τῆς λύπης ἀπολυθεὶς εἶπεν·,, ἀλλʼ ἔγωγε ἀπὸ τοῦ νῦν οὐ λυποῦμαι ὁρῶν καὶ αὐτοὺς μαχομένους ἀλλήλοις. Ὁ μῦθος δηλοῖ, ὅτι οἱ φρόνιμοι ῥᾳδίως φέρουσι τὰς παρὰ τῶν ἀλλοτρίων ὕβρεις, ὅταν αὐτοὺς ἴδωσι μηδὲ τῶν οἰκείων ἀπεχομένους. Ἰξευτὴς ἰξὸν ἀναλαβὼν καὶ καλάμους πρὸς ἄγραν ἐξῆλθεν. ἰδὼν δὲ κίχλαν ἐφʼ ὑψηλοῦ δένδρου καθεζομένην καὶ τοὺς καλάμους ἀλλήλοις ἐπὶ μῆκος συνάψας, ἄνω πρὸς αὐτὴν συλλαβεῖν βουλόμενος ἀφεώρα. καὶ δὴ λαθὼν ἔχιν κοιμωμένην ὑπὸ τοὺς πόδας ἐπάτησε. τῆς δʼ ὀργισθείσης καὶ δακούσης αὐτὸν ἐκεῖνος ἤδη λειποψυχῶν ἔλεγε,, δύστηνος ἐγώ, ἕτερον γὰρ θηρεῦσαι βουλόμενος αὐτὸς ὑφʼ ἑτέρου ἠγρεύθην εἰς θάνατον· Ὁ μῦθος δηλοῖ, ὅτι οἱ τοῖς πέλας ἐπιβουλεύοντες λανθάνουσι πολλάκις ὑφʼ ἑτέρων τοῦτʼ αὐτὸ πάσχοντες. Ὀρνιθοθήρας ὄρνισιν ἵστη παγίδας. κορυδαλὸς δὲ τοῦτον πόρρωθεν ἰδὼν ἐπυνθάνετο, τί ποτʼ ἐργάζοιτο. τοῦ δὲ πόλιν κτίζειν φαμένου, εἶτα δὲ πορρωτέρω ἀποχωρήσαντος καὶ κρυβέντος, ὁ κορυδαλὸς τοῖς τοῦ ἀνδρὸς λόγοις πιστεύσας προσελθὼν εἰς τὸν βρόχον ἑάλω. τοῦ δὲ ὀρνιθοθήρα ἐπιδραμόντος ἐκεῖνος εἶπεν., ὦ οὗτος, εἰ τοιαύτην πόλιν κτίζεις, οὐ πολλοὺς εὑρήσεις τοὺς ἐνοικοῦντας· Ὁ μῦθος δηλοῖ, ὅτι τότε μάλιστα οἶκοι καὶ πόλεις ἐρημοῦνται, ὅταν οἱ προεστῶτες χαλεπαίνωσιν. Ψύλλα ποτὲ πηδήσασα ἐπὶ πόδα ἀνδρὸς ἐκάθισεν· ὃ δὲ τὸν Ἡρακλῆν ἐπὶ συμμαχίαν ἐκάλει. τῆς δʼ ἐκεῖθεν αὖθις ἀφαλομένης στενάξας εἶπεν·,, ὦ Ἡράκλεις, εἰ ἐπὶ ψύλλῃ οὐ συνεμάχησας, πῶς ἐπὶ μείζοσιν ἀνταγωνισταῖς συνεργήσεις; Ὁ μῦθος δηλοῖ μὴ δεῖν ἐπὶ τῶν ἐλαχίστων τοῦ θείου δεῖσθαι, ἀλλʼ ἐπὶ τῶν ἀναγκαίων. Σῦς καὶ κύων ἀλλήλοις διελοιδοροῦντο· καὶ ἡ μὲν σῦς ὤμνυε κατὰ τῆς Ἀφροδίτης ἦ μὴν τοῖς ὀδοῦσιν ἀναρρήξειν τὴν κύνα. ἡ δὲ κύων πρὸς ταῦτα εἰρωνικῶς εἶπε·,, καλῶς κατὰ τῆς Ἀφροδίτης ἡμῖν ὀμνύεις. δηλοῖς γὰρ ὑπʼ αὐτῆς ὅτι μάλιστα φιλεῖσθαι, ἣ τὸν τῶν σῶν ἀκαθάρτων σαρκῶν γευόμενον οὐδʼ ὅλως εἰς ἱερὸν προσίεται. καὶ ἡ σῦς,, διὰ τοῦτο μὲν οὖν μᾶλλον δήλη ἐστὶν ἡ θεὸς στέργουσά με· τὸν γὰρ κτείναντα ἢ ἄλλως λυμαινόμενον παντάπασιν ἀποστρέφεται· σὺ μέντοι κακῶς ὄζεις καὶ ζῶσα καὶ τεθνηκυῖα. Ὁ μῦθος δηλοῖ, ὅτι οἱ φρόνιμοι τῶν ῥητόρων τὰ ὑπὸ τῶν ἐχθρῶν ὀνείδη εὐμεθόδως εἰς ἔπαινον μετασχηματίζουσιν. Ὗς καὶ κύων περὶ εὐτοκίας ἤριζον. ἔφη δʼ ἡ κύων εὔτοκος εἶναι μάλιστα πάντων τῶν πεζῶν ζώων. καὶ ἡ ὗς ὑποτυχοῦσα πρὸς ταῦτα φησίν·,, ἀλλʼ ὅταν τοῦτο λέγῃς, ἴσθι ὅτι καὶ τυφλοὺς τοὺς σαυτῆς σκύλακας τίκτεις. Ὁ μῦθος δηλοῖ, ὅτι οὐκ ἐν τῷ τάχει τὰ πράγματα, ἀλλʼ ἐν τῇ τελειότητι κρίνεται. Ἁλιεὺς ἔν τινι ποταμῷ ἡλίευεν. διατείνας δὲ τί δίκτυα καὶ τὸ ῥεῦμα περιλαβὼν ἑκατέρωθεν καλωδίῳ προσδήσας λίθον, τὸ ὕδωρ ἔτυπτεν ὅπως οἱ ἰχθύες φεύγοντες ἀπαραφυλάκτως τοῖς βρόχοις ἐμπέσωσι. τῶν δὲ περὶ τὸν τόπον οἰκούντων τις θεασάμενος τοῦτο ποιοῦντα, ἐμέμφετο ὡς τὸν ποταμὸν θολοῦντα καὶ διειδὲς ὕδωρ μὴ συγχωροῦντα πίνειν. καὶ ὃς ἀπεκρίνατο,, ἀλλʼ εἰ μὴ οὕτως ὁ ποταμὸς ταράττεται, ἐμὲ δεήσειλιμώττοντα ἀποθανεῖν. Ὁ μῦθος δηλοῖ, ὅτι καὶ τῶν πόλεων οἱ δημαγωγοὶ τότε μάλιστα ἐργάζονται, ὅταν τὰς πατρίδας εἰς στάσιν περιάγωσιν. Ἔχων τις δύο κύνας τὸν μὲν ἕτερον θηρεύειν ἐδίδαξε, τὸν δὲ λοιπὸν οἰκοφυλακεῖν, καὶ δὴ εἴποτε ὁ θηρευτικὸς ἤγρευέ τι καὶ ὁ οἰκουρὸς συμμετεῖχεν αὐτῷ τῆς θοίνης. ἀγανακτοῦντος δὲ τοῦ θηρευτικοῦ κἀκεῖνον ὀνειδίζοντος, εἴ γε αὐτὸς μὲν καθʼ ἑκάστην μοχθεῖ, ἐκεῖνος δὲ μηδὲν πονῶν τοῖς αὐτοῦ τρέφεται πόνοις, ὑπολαβὼν αὐτὸς εἶπε·,, μὴ ἐμέ, ἀλλὰ τὸν δεσπότην μέμφου, ὃς οὐ πονεῖν με ἐδίδαξεν, ἀλλὰ πόνους ἀλλοτρίους ἐσθίειν. Ὁ μῦθος δηλοῖ, ὅτι καὶ τῶν νέων οἱ μηδὲν ἐπιστάμενοι οὐ μεμπτοί εἰσιν, ὅταν αὐτοὺς οἱ γονεῖς οὕτως ἀγάγωσιν. Ζεὺς Ἑρμῆν προσέταξε πᾶσι τοῖς τεχνίταις ψεύδους φάρμακον ἐγχεῖν. ὃ δὲ τοῦτο τρίψας καὶ μέτρον ποιήσας ἴσον ἑκάστῳ ἐνέχεεν. ἐπεὶ δὲ μόνου τοῦ σκυτέως ὑπολειφθέντος πολὺ κατελέλειπτο φάρμακον, ὅλην λαβὼν τὴν θυείαν ἐνέχεεν αὐτῷ. κἀκ τούτου συνέβη τοὺς τεχνίτας ἅπαντας ψεύδεσθαι, μάλιστα δὲ πάντων τοὺς σκυτέας. Ὁ μῦθος πρὸς ψευδολόγους τεχνίτας. Ὄνος καὶ ἀλώπηξ κοινωνίαν συνθέμενοι πρὸς ἀλλήλους ἐξῆλθον εἰς ἄγραν. λέοντος δʼ αὐτοῖς περιτυχόντος ἡ ἀλώπηξ τὸν ἐπηρτημένον ὁρῶσα κίνδυνον προσελθοῦσα τῷ λέοντι παραδώσειν αὐτῷ τὸν ὄνον ὑπέσχετο, ἐὰν αὐτῇ τὸ ἀκίνδυνον ἐπαγγείληται. τοῦ δὲ ἀπολύσειν αὐτὴν φήσαντος, ἐκείνη παραγαγοῦσα τὸν ὄνον εἴς τινα πάγην ἐμπεσεῖν παρεσκεύασε. καὶ ὁ λέων ὁρῶν ἐκεῖνο φεύγειν μὴ δυνάμενον πρώτην τὴν ἀλώπεκα συνέσχεν, εἶθʼ οὕτως ἐπὶ τὸν ὄνον ἐτράπη. Ὁ μῦθος δηλοῖ, ὅτι οἱ τοῖς κοινωνοῖς ἐπιβουλεύοντες λανθάνουσι πολλάκις καὶ αὑτοὺς προσαπολλύντες. Ὁδοιπόροι δύο θέρους ὥρᾳ περὶ μεσημβρίαν ὑπὸ καύματος τρυχόμενοι ὡς ἐθεάσαντο πλάτανον ὑπὸ ταύτην καταντήσαντες καὶ ἐν τῇ σκιᾷ κατακλιθέντες ἀνεπαύοντο. ἀναβλέψαντες δὲ εἰς τὴν πλάτανον ἔλεγον πρὸς ἀλλήλους·,, ὡς ἀνωφελές τι τοῦτο τοῖς ἀνθρώποις καὶ ἄκαρπόν ἐστι τὸ δένδρον. δὲ ὑποτυχοῦσα ἔφη πρὸς αὐτοὺς·,, ὦ ἀχάριστοι, ἔτι τῆς ἐμοῦ εὐεργεσίας ἀπολαύοντες ἄκαρπόν με καὶ ἀχρείαν ἀποκαλεῖτε; Οὕτω καὶ τῶν ἀνθρώπων ἔνιοι ἀτυχεῖς εἰσιν οἳ καὶ εὐεργετοῦντες τοὺς πέλας ἐξ αὐτῶν μᾶλλον ἀχαριστοῦνται. Ὄνος ἀκούσας τεττίγων ᾀδόντων ἥσθη ἐπὶ τῇ εὐφωνίᾳ καὶ ζηλώσας αὐτῶν τὴν ἡδύτητα εἶπε,, τί σιτούμενοι τοιαύτην φωνὴν ἀφίετε; τῶν δὲ εἰπόντων,, δρόσον ὁ ὄνος προσπαραμένων τῇ δρόσῳ λιμῷ διεφθάρη. Οὕτως οἱ τῶν παρὰ φύσιν ἐπιθυμοῦντες παρὰ τὸ μὴ ἐπιτυχεῖν ὧν ἐφίενται καὶ τὰ μέγιστα δυστυχοῦσιν. Ἁλκυὼν ὄρνεόν ἐστι φιλέρημον διὰ παντὸς ἐν θαλάττῃ διαιτώμενον. ταύτην λέγεται τὰς τῶν ἀνθρώπων θήρας φυλαττομένην ἐν σκοπέλοις παραθαλαττίοις νεοττοποιεῖσθαι. καὶ δή ποτε τίκτειν μέλλουσα παρεγένετο εἴς τι ἀκρωτήριον καὶ θεασαμένη πέτραν ἐπὶ θαλάσσῃ ἐνεοττοποιεῖτο ἐνταῦθα. ἐξελθούσης δʼ αὐτῆς ποτε ἐπὶ νομὴν, συνέβη τὴν θάλασσαν ὑπὸ λάβρων πνευμάτων κυματωθεῖσαν ἐξαρθῆναι μέχρι τῆς καλιᾶς καὶ ταύτην ἐπικλύσασαν τοὺς νεοττοὺς διαφθεῖραι· καὶ ἡ ἁλκυὼν ἐπανελθοῦσα ὡς ἔγνω τὸ γεγονὸς εἶπεν,, ἀλλʼ ἔγωγε δειλαίη ἥτις τὴν γῆν ὡς ἐπίβουλον φυλαττομένη ἐπὶ ταύτην κατέφυγον, ἣ πολλῷ μοι γέγονεν ἀπιστοτέρα. Οὕτω καὶ τῶν ἀνθρώπων ἔνιοι τοὺς ἐχθροὺς φυλαττόμενοι λανθάνουσι πολλῷ χαλεπωτέροις τῶν ἐχθρῶν φίλοις ἐμπίπτοντες. Κύνες λιμώττουσαι ὡς ἐθεάσαντο ἔν τινι ποταμῷ βύρσας βρεχομένας, μὴ δυνάμεναι αὐτῶν ἐφικέσθαι συνέθεντο ἀλλήλοις ὡς πρῶτον τὸ ὕδωρ ἐκπίωσιν καὶ εἶθʼ οὕτως ἐπὶ τὰς βύρσας παραγένωνται. συνέβη δὲ αὐταῖς πιούσαις διαῤῥαγῆναι ἢ τῶν βυρσῶν ἐφικέσθαι. Πολλοὶ διʼ ἐλπίδα κέρδους ἐπισφαλοῦς μόχθους ὑφιστάμενοι φθάνουσι πρῶτον καταναλισκόμενοι. Κύων θηρευτικὸς λέοντα ἰδὼν τοῦτον ἐδίωκεν. ὡς δὲ ἐπιστραφεὶς ἐκεῖνος ἐβρυχήσατο, ὁ κύων φοβηθεὶς εἰς τὰ ὀπίσω ἔφυγεν· ἀλώπηξ δὲ θεασαμένη αὐτὸν ἔφη·,, ὦ κακὴ κεφαλή, σὺ λέοντα ἐδίωκες, οὗτινος οὐδὲ τὸν βρυχηθμὸν ὑπήνεγκας; Ὁ λόγος κατʼ ἀνδρῶν αὐθαδῶν, οἳ κατὰ δυνατωτέρων συκοφαντεῖν ἐπιχειροῦντες εἰς ὄψιν γενόμενοι ἀναχαιτίζονται. Γυνή τις θυγατέρων οὖσα δυοῖν μήτηρ ἀνδράσι συνῆψε ταύτας τὴν μὲν κηπωρῷ, θατέραν δὲ κεραμεῖ. ἐλθοῦσα τοίνυν ποτὲ πρὸς τὴν τῷ κηπωρῷ γεγαμημένην τά τε ἄλλα ὡμίλει καὶ πῶς ἂν ἔχοι διηρώτα. δὲ,, τὰ μὲν ἄλλα, μῆτερ ἔφη,, καλῶς, εὔχου δὲ τὴν ὄμβρων φοράν, ὡς τοῖς λαχάνοις αὔξησις ἡ κατὰ νόμους προσγένοιτο. ἔκειθεν δʼ ἐξελθοῦσα καὶ πρὸς τὴν συνοικοῦσαν τῷ κεραμεῖ ἀφικνεῖται. τοῖς δʼ αὐτοῖς χρησαμένη καὶ πρὸς ἐκείνην ἤκουσεν, ὡς,, τὰ μὲν ἄλλα καλῶς ἡμῖν, ὦ μήτερ, ἔχει, εὔχου δʼ αἰθρίαν ἡμῖν καὶ ἡλίους γίνεσθαι θερμοτέρους τε καὶ καθαρωτέρους, ὡς ἂν θᾶττον οἱ κέραμοι ψύχοιντο. καὶ ἡ μήτηρ,, πρὸς ταῦτα ἔφη,, σοὶ μὲν αἰθρίην, τῇ δὲ τῷ κηπωρῷ συνοικούσῃ παμπόλλους ὑετοὺς δοῖεν οἱ θεοί· Ὁ μῦθος δηλοῖ, ὅτι οἳ μηδὲν ἐκ τῶν ἰδίων ἔχουσι χαρίζεσθαι, ῥᾳδίως τοῖς αἰτοῦσι τὰ τῶν ἄλλων ἐπαγγέλλονται. Ἀνὴρ κακοπράγμων ἐν γνώσει ἧκεν εἰς τὸ ἐν Δελφοῖς μαντεῖον ἐρωτήσων πανούργως. καὶ δὴ λαβὼν στρουθίον ἐν τῇ χειρὶ καὶ τοῦτο σκεπάσας τῷ ἱματίῳ αὐτοῦ καὶ σταθεὶς ἀντικρὺς τοῦ ἱεροῦ ἐπηρώτησε τὸν Ἀπόλλωνα,, τί ἔχω εἰς τὰς χεῖράς μου, ἔμπνουν ἢ ἄπνουν; βουλόμενος, ἐὰν ἄπνουν εἴπειεν, ζῶν τὸ στρουθίον δεῖξαι εἰ δὲ ἔμπνουν, ἀποπνίξας προενεγκεῖν. γνοὺς δὲ ὁ θεὸς τὸ κακότεχνον αὐτοῦ καὶ τὴν πονηρὰν γνώμην εἶπεν,, ὦ οὗτος, εἰ θέλεις δείξεις — ἐν σοὶ γάρ ἐστι τοῦτο πρᾶξαι — ἢ ἔμπνουν ἢ ἄπνουν. Ὁ μῦθος δηλοῖ ὅτι τὸ θεῖον ἀπαρακατηρητὸν καὶ ἀλάθητόν ἐστιν.,,. Παῖς καὶ κόραξ. Μαντευομένης τινὸς περὶ τοῦ ἑαυτῆς παιδὸς νηπίου ὄντος οἱ μάντεις προέλεγον, ὅτι ὑπὸ κόρακος ἀναιρεθήσεται. διόπερ φοβουμένη λάρνακα μεγίστην., κατασκευάσασα ἐν ταύτῃ αὐτὸν καθεῖρξε φυλαττομένη, μὴ ὑπὸ κόρακος ἀναιρεθῇ. καὶ διετέλει τεταγμέναις ὥραις ἀναπεταννῦσα καὶ τὰς ἐπιτηδείους αὐτῷ τροφὰς παρεχομένη. καί ποτε ἀνοιξάσης αὐτῆς καὶ τὸ πῶμα ἐπιθείσης ὁ παῖς ἀπροφυλάκτως παρέκυψεν. οὕτω τε συνέβη τῆς λάρνακος τὸν κόρακα κατὰ τοῦ βρέγματος κατενεχθέντα ἀποκτεῖναι αὐτόν.,,.,. Α. Ἀλώπηξ καὶ δράκων. Συκέα παῤ ὁδὸν ἦν. ἀλώπηξ δὲ θεασαμένη δράκοντα κοιμώμενον ἐζήλωσεν αὐτοῦ τὸ μῆκος· βουλομένη δὲ αὐτῷ ἐξισωθῆναι παραναπεσοῦσα ἐπειρᾶτο ἑαυιὴν ἐκτείνειν, μέχρις οὗ ὑπερβιαζομένη ἔλαθε ῥαγεῖσα. Τοῦτο πάσχουσιν οἱ τοῖς κρείττοσιν ἀνθαμιλλώμενοι· θᾶττον γὰρ αὐτοὶ διαῤῥήγνυνται ἢ ἐκείνων ἐφικέσθαι δύνανται. Η,,, θᾶττον. ʼ, γὰρ αὐτοὶ.; ἀλώπηξ,,. σκώληξ ἀλώπηξ;. σκώληκα., κωλώτην, σαύραν.,,. κωλώτης;,.,.,. ö,,.,.,.,,,.,,. Α.,. ἰξευτὴς καὶ τέττιξ;. —. Α,.,,.,.,.,.;. Ρ.,. ὁ Αἰσώπειος κύων, ὃν οὑτοσί φησιν ἐν τῷ χειμῶνι συστρεφόμενον διὰ τὸ ῥιγοῦν οἰκίαν ποιεῖν διανοεῖσθαι, θέρους δʼ αιὖ πάλιν ἐκτεταμένον καθεύθοντα φαίνεσθαι μέγαν ἑαυτῷ καὶ μήτʼ ἀναγκαῖον ἡγεῖσθαι μήτε μικρὸν ἔργον οἰκίαν περιβαλέσθαι τοσαύτην.,,. μῦς ἔκφερεν μῦν.,.,. ὅπου μῦς τὸν σίδηρον τρώγουσιν.;. οὓς χαλκέες βλέποντες κτλ. παροιμιῶν ἐξηπλωμένων;. ᾔτει λαβεῖν ἀγροῖκον ἱππότης λαγών;.,;,. ἀγρευτής, θηρευτής, ἀγροῖκος.,. ². ἄστροις περισκοπῶν τις κτλ.,.,.,.,.,.,.,;. Λέων καὶ ὄνος καὶ ἀλώπηξ., κοινωνίαν ἔθεντό ποτε πρὸς ἀλλήλους.,.,. —.,. —. Λέων καὶ ὄνος Λύκος καὶ πρόβατον Λάρος καὶ ἰκτῖνος Λέων ἄρκτος ἀλώπηξ καὶ κάμηλος Λέων, ἄρκτος καὶ ἀλώπηξ,. Ἔλαφος ἡμίφωτος. λύκος καὶ αἴξ.,,,.,.,. Γέρων καὶ θάνατος. Λύκος διδάσκαλος μαθητὴς καὶ ὄρνις.,.,.,,., +,,.,,,,,, Αἴσωπος κτλ., ═, ═, ═, ═;,,,,.,,. Οἰκοδεσπότης τίς ποτε πλέων εἰς θάλασσαν ἐκοπία ὑπὸ χειμῶνος, καὶ οἱ ναῦται ἀσθενέστερον ὑπηρέτουν διὰ τὸν χειμῶνα· οἷς ὁ ἄνθρωπος εἶπεν ὑμεῖς φησίν εἰ μὴ τοῦτο τὸ πλοῖον ταχύτερον ἄγετε, λίθοις ὑμᾶς καταβαλῶ. τότε εἷς ἐξ αὐτῶν εἶπεν ὤφελον γὰρ ἐν ἐκείνῳ τῷ τόπῳ ἦμεν, ὅπου λίθοι συλλεγῆναι δύνανται. Τούτῳ οὖν ὁμοῖα τὰς ψυχὰς ἡμῶν βαστάζειν ὀφείλομεν τὰς κουφοτέρας ζημίας, ἵνα τὰς βαρυτέρας ἐκφύγωμεν. Αἴλουρος προσποιούμενος γενέθλιον ἄγειν ἐπὶ δεῖπνον ὄρνεα ἐκάλεσεν· ἔπειτα παρατετηρηκὼς εἰσελθόντας ἔκλεισεν τὰς θύρας καὶ καθʼ ἕνα ἤρξατο ἐσθίειν. Οὗτος ὁ μῦθος ἥρμοσται εἰς ἐκείνους, οἳ πρὸς ἐλπίδα ἱλαρὰν πορευόμενοι τὰ ἐναντία πάσχουσιν. Ὄνον ἄρρωστον λύκος ἐπεσκέπτετο καὶ ἤρξατο τὸ σῶμα αὐτοῦ θιγγάνειν καὶ ἐξετάζειν, ποῖα μᾶλλον μέρη αὐτοῦ ἐπόνουν. ἀπεκρίθη ὁ ὄνος,, ἃ σὺ θιγγάνεις. Οὕτως ἄνθρωποι κακοί, εἰ καὶ ὠφελεῖν δοκοῦσιν, μᾶλλον βλάπτουσιν. ΨΕΥΔΕΠΙΓΡΑΦΑ.,.,.,,;,.,,.,.,,.,.;, ὄνος καὶ κύων ἐν ταὐτῷ ὡδοιπόρουν χόρτου τε, φημί, καὶ κριθῆς καὶ ἀχύρου κτλ. χόρτου τε φημί,.,; φημί,.,. é. Κ,,.,,.,.,. ταῦτα δʼ Αἴσωπος ὁ Σαρδιηνὸς εἶπεν, ὅντινʼ οἱ Δελφοί ᾄδοντα μῦθον οὐ καλῶς ἐδέξαντο ἔωσαν αὐτὸν μάλʼ ἀθέως κατὰ κρημνοῦ. —.,. ἄειδε, οἱ ἀδελφοὶ.;. ἔωσεν; καὶ περὶ τοῦ Αἰσώπου οἱ Δελφοὶ ἔωσαν αὐτὸν κατὰ κρημνοῦ μάλα,. ἀλλʼ ἔωσαν αὐτὸν νήπιοι κ. κρ.,,.,.,,.,.,,,,.,; — —.,.,,.,. ἦν κεῖνος οὑνιαυτός, ᾧ τό τε πτηνὸν καὶ τοὐν θαλάσσῃ καὶ τὸ τετράπουν οὕτως ἐφθέγγεθʼ ὡς ὁ πηλὸς ὁ Προμήθειος. καθʼ ὃν χρόνον ὁμόφωνα ἦν τὰ ζῷα κτλ. ἄκουε δὴ τὸν αἶνον· ἔν κοτε Τμώλῳ δάφνην ἐλαίῃ νεῖκος οἱ πάλαι Λυδοὶ λέγουσι θέσθαι ἐγὼ φαύλη πάντων τῶν δένδρων εἰμί.,,. Ο. ποιμὴν νεογνὸν λύκου σκυμνὸν εὑρων κτλ.,. Ἀετὸς καταπτὰς ἄρνα ἥρπασε,. Αἴλουρος συλλαβὼν ἀλεκτρυόνα τοῦτον ἐβούλετο μετʼ εὐλόγου αἰτίας καταθοινήσασθαι κτλ. Ἄνθρωπός τις φόνον ποιήσας ἐδιώκετο ὑπὸ τῶν συγγενῶν τοῦ φονευθέντος κτλ. Ἁλιεῖς ἐξελθόντες ἐπʼ ἄγραν ἐπειδὴ οὐδὲν εἷλον κτλ. Ἀνήρ τις ὑπὸ χειμῶνος ἐν τῷ αὑτοῦ προαστείῳ ἀποληφθείς, πρῶτα μὲν ὰ πρόβατα κατέφαγεν οἱ δὲ κύνες κτλ. Γυνὴ χήρα φίλεργος θεραπαινίδας ἔχουσα ταύτας εἰώθει νυκτὸς ἐπὶ τὰ ἔργα ἐγείρειν κτλ. Γυνὴ μάγος ἐπῳδὰς θείων μηνιμάτων ἐπαγγελλομένη κτλ. Δηχθείς τις ὑπὸ κυνὸς τὸν ἰασόμενον περιῄει ζητῶν κτλ. Τῶν ὀρνέων βουλευσαμένων περὶ βασιλείας ταὼς ἠξίου χειροτονεῖσθαι κτλ. Ἀνήρ τις ἀκρίδας συλλέγων εἷλε καὶ τέττιγα κτλ. τοὺς ὁδοιπόρους τέρπων· φωνῆς δὲ παῤ ἐμοὶ πλεῖον οὐδὲν εὑρήσεις.,,.,. Γυνή τις προσφάτως τὸν ἑαυτῆς ἄνδρα θάψασα κτλ.,. Ἀνήρ τις τῆς οἰκείας ἐρασθεὶς θυγατρὸς κτλ,.,.,;.,,.,.,. é.,,. Ι. ΕΠΗ ΚΑΙ ΕΛΕΓΕΙΑ ΜΥΘΙΚΑ ἀεὶ πλάνα χείλεα γρηός. Ἠχήεις ἐτάνυσσε βαλὼν προκάρηνον ἀήτης ἕστασαν οὐδὲ κόμας ψαφαρῇ μεμίαντο κονίῃ Αἰπεινὴν ἔλαφος Αἰπεινὴν ἐλάτην ἔρις ὥρορεν αἴσυλα φάσθαι. Ἐς βίοτον κοινωνὸς ὄνῳ γένετʼ ὠμοβόρος λίς τοῦτο μὲν οὖν πρῶτον λάχος οἴσομαι τοῖς δʼ ἐπέσειε φόβον ὡς αὐτίκα τεθνήξοντος. ὅστε φόβῃσιν ξανθοτάταις ἐκόμα πικροὶ μέν τε λύκοισιν, ἀτὰρ χιμάροισιν ἀκηδεῖς. ἄκμηνος δόρποιο γαστέρι μοῦνον ἔχοιμι κακῆς ἀλκτήρια λιμοῦ οὐδέ οἱ οὐδʼ αἴθων ἅδε πάρδαλις, οὕνεκα θυμοῦ ἐμπλείη, τὸ δὲ πολλὸν ἀγήνορα μέμφετο τίγριν κερδεσι φηλωθεῖσα θοὴ κεμὰς, ἐγγύθι δʼ ἔστη ἠπεδανοῖο λέοντος ἣ δὲ πελιδνωθεῖσα καὶ ὄμμασι λοξὸν ὑποδρὰξ ὀσσομένη βέβυστο δὲ πᾶσα χόλοιο καὶ οἱ πορφύροντι διακριδὸν ἀμφὶς ἕκαστα Θέντο μετʼ ἀλλήλοισιν ἑταιρείην μύε δοιώ, οὐ καθʼ ὁμὰ ζώοντες· ὃ μὲν κατὰ νειὸν ἐρήμην ἐτρέφεθ᾿, ὃς δὲ δόμοισιν ἐν ἀφνειῶν τρέφετ᾿ ἀνδρῶν. ἔνθʼ ἵνα μοι βίος ἐστίν, Ἀμαλθείης κέρας αἰγός λέξομαι ἐν μυχάτῳ· κλισίη δέ μοί ἐστιν ἑτοίμη τίς γὰρ ἐμοί σεο μισθὸς ἐπάξιος, ἤν σε διδάξω ὑψοῦ ὑπὲρ πόντοιο μεταχρονίην ποτέεσθαι; ὅθι στυφελῶν ἐπὶ πετρῶν ὀστρακόεντά τε νῶτα καὶ ἀγκυλα γυῖα κεάσθη. οὔτι δίκης ἀπάνευθεν ἀεικέι δάμναμαι οἴτῳ ἔκ μοι σκῶλον ἔρυσσον, ὅ μοι κακὸν ἔμπεσεν ὅπλῃ. ὣς φάσαν· οὐδὲ ἄναξ ἄνεως ἦν, εἶπε δὲ. τί γὰρ σθένος ἔσκε σιδήρῳ, ὑμείων εἰ μὴ οἱ ἐνὶ στειλειὸν ἀρήρει; ποσσὶ δʼ ἀνελθεῖν ἄγκος ἐς ὑψικάρηνον ἐδίζετο· πᾶσα δʼ ἀπορρώξ πέτρη ἔην ὑπένερθε καὶ ἄμβασις οὔ νύ τις ἦεν. καὶ ἀγλαὰ πίσεα γαίης βόσκεο λάτριν ἄγειν παλίνορσον ἀεικέα τῷ κεραμῆι. Οἰκίον εἶτε δέμοιμι εἰ δὲ Δίκη σε παρπόδα μὴ τιμωρὸς ἐτίσατο, δὶς τόσον αὖθις ἔσσεται ἐν πλεόνεσσι παλίντροπος παρὰ δρυσὶ καὶ παρὰ πεύκαις εἶφʼ ἡμέων κοκύῃσι καθημένη ἀρχαίῃσι. Αἰπειναῖς ἐλάταις ἔρισεν βάτος. ἣ μὲν ἔειπε καὶ ναῦς καὶ νηοὺς τεμνομένη τελέειν. τοὔνεκα τὴν ἰδίην οὔτις ὄπωπε δύην μετὰ δὲ σφίσι πιστώσαντο συνθεσίην γαστέρα δʼ ὄγκον ἔχουσαν ἡ λεπτὴ χωρεῖν εἴσοδος οὐ δύναται. ἀλλὰ Λίβυσσα στρουθὸς ἁλισκομένη πλάζε καὶ ἀμφοτέρους νυκτὶ δʼ ὅλῃ βασιλῆας ἐλέγχομεν.,., τοῦ μὲν ἐγὼ ζώοντος ἀναιδέσιν ἐμπήξαιμι σκώλους ὀφθαλμοῖσι καὶ εἰ θέμις ὠμὰ πασαίμην κτλ.,. τινθαλέοισι κατικμήναντο λοετροῖς., τινθαλέοισι θερμοῖς;. ἀήσυρον γόνυ κάμψειν.,.,.,.,. ö.,,.,. ΔΙΑΦΟΡΑ Ἑρμείῃ ξυλίνῳ τις ἐπηύχετο καὶ ξύλον ἦεν. εἶτά μιν ἀείρας χαμάδις βάλε, τοῦ δʼ ἀπὸ χρυσὸς ἔρρευσεν καταγέντος. ὕβρις πόρε πολλάκι κέρδος. Γρηγορίου τοῦ θεολόγου. Εἰ δʼ ἄγε σοι καὶ μῦθον ἐοικότα μυθολογήσω αἴσχεσιν ὑμετέροις. ἡ πολιὴ δὲ λάλον. Ἄκριτον ἦν τὸ πάροιθε βροτῶν γένος, ὅς τε φέριστος ὅς τε χερειότερος, ὡς φάτις ὠγυγίη. πολλοὶ μὲν δοκέεσκον ἀνάρσιοι ὄντες ἄριστοι, πολλοὶ δʼ αὖτʼ ἀγαθοὶ ἔμπαλιν ἀφραδέες. κῦδος ἀτιμοτάτοισιν, ἀτιμίη δέ τʼ ἀρίστοις ἕσπετο οὔτι δίκῃ τῶνδʼ ἐπαμειβομένων. ἀλλʼ οὐ λῆθεν ἄνακτα θεὸν κακίη μεδέουσα, ὀψὲ δʼ ἀλαστήσας τοῖον ἔειπεν ἔπος· οὐ θέμις ἔστʼ ἀγαθοῖσιν ὁμὸν κλέος ἠδὲ κακοῖσιν ἔμμεναι· ὧδʼ ἂν ἔοι πλειοτέρη κακίη. τοὔνεκα τοῖσιν ἐγὼ σημήϊον ἐσθλὸν ὀπάσσω, ὄφῤ εὖ γινώσκηθ᾿ ὃς κακὸς ὅς τʼ ἀγαθός· ὣς εἰπὼν ἐρύθηνε παρήϊα τοῖς ἀγαθοῖσιν αἷμ᾿ ὑπὸ δέρμα χέας αἴσχεος ὀρνυμένου· θηλυτέραις δὲ μάλιστα, ἐπεὶ καὶ εἶδος ἀραιαί καὶ κραδίην ἁπαλαί, πλεῖον ὑπεσκέδασε. τοῖς δὲ κακοῖσιν ἔπηξε καὶ ἄτροπον ἔνδον ἔθηκε· τοὔνεκεν οὐδʼ ὀλίγον αἴσχεσι συμφέρεται. ΑΜΦΙΣΒΗΤΗΣΙΜΑ Οἱ λαγωοὶ συναχθέντες ἑαυτοῖς εἶπον· ἀβίωτός ἐστιν ἡμῶν ὁ βίος· καὶ γὰρ ἀετοὶ καὶ κύνες τε καὶ ἄνδρες ὡς οὐδὲν πάντες καταπονοῦσιν ἡμᾶς. βέλτιόν ἐστιν ἡμᾶς ῥῖψαι εἰς τὴν λίμνην καὶ πνιγῆναι. ταῦτʼ οὖν εἰπόντες συν απῄεσαν εἴς τινα λίμνην. οἱ δʼ ἐπὶ ταῖς ὄχθαις τῆς λίμνης βάτραχοι τούτους ἰδόντες ἔρριψαν αὑτοὺς εἰς λίμνην ἐκ τοῦ φόβου. εἷς δέ τις γέρων λαγωὸς ἔφη πρὸς τοὺς ἑτέρους στῆτε, φίλοι, καὶ μη κέτ ᾿ ἀποπνίξωμεν ἑαυτούς· εἰσὶ γὰρ καὶ ἄλλα ζῷʼ, ὡς εἴδετε, δειλότεῤ ἡμῶν. Ὁ μῦθος δηλοῖ, ὅτι οὐ δεῖ ἑαυτὸν ἀπογινώσκειν διʼ εὐτέλειαν σώματος ἢ πλούτου, ἀλλὰ παρηγορεῖν ἑαυτόν. Ἐν συνόδῳ τῶν ἀλόγων ζῴων ὠρχήσατο πίθηξ καὶ εὐδοκιμήσας βασιλεὺς ὑπʼ αὐτῶν ἐχειροτονήθη. ἀλώπηξ δʼ αὐτῷ φθονήσασα, ἐθεάσατο ἔν τινι πάγῃ κρέας κείμενον. ἀγαγοῦσα οὖν αὐτὸν ἐνταῦθα ἔλεγεν, ὡς εὑροῦσα θησαυρὸν αὐτὴ μὲν κατὰ τὸν νόμον οὐκ ἐχρήσατο τούτῳ, διὰ τὴν βασιλείαν, τὸ γέρας δὲ αὐτῷ τῆς βασιλείας τετήρηκε· καὶ παρῄνει αὐτῷ, ὡς ἂν τοῦτο αὐτὸς λάβῃ. τοῦ δὲ ἀμελετήτως ἐλθόντος καὶ ὑπὸ τῆς πάγης συλληφθέν τος ᾐτιᾶτο παῤ αὐτοῦ ἡ ἀλώπηξ, ὡς δελεάσασα καὶ ἐνεδρεύσασα αὐτῷ. ἐκείνη δὲ πρὸς αὐτὸν ἔφη ὦ πίθηκε, σὺ δὲ τοιαύτην μοίραν τύχην ἔχων τῶν ἀλόγων ζῴων βασιλεύσεις; Ὁ μῦθος δηλοί, ὅτι οὕτω καὶ οἱ τοῖς πράγμασιν ἀπερισκέπτως ἐπιχειροῦντες ἐπὶ τῷ δυστυχεῖν καὶ γέλωτα ὀφλισκάνουσιν. Ζεὺς γαμῶν τὰ ζῷα πάντα εἱστία. μόνης δὲ χελώνης ὑστερισάσης διαπορῶν τὴν αἰτίαν τῇ ὑστεραίᾳ ἐπυνθάνετο αὐτῆς, τίνος χάριν μόνη ἐπὶ τὸ δεῖπνον οὐκ ἦλθε. τῆς δʼ ἀντ ειπούσης οἶκος φίλος, οἶκος ἄριστος ἀγανακτήσας κατʼ αὐτῆς παρεσκεύασεν αὐτὴν αὐτὸν τὸν οἶκον βαστάζουσαν ἐπιφέρειν. Οὕτω πολλοὶ τῶν ἀνθρώπων αἱροῦνται μᾶλλον λιτῷ οἴκῳ μένειν ἢ παῤ ἄλλοις πολυτελῶς διαιτᾶσθαι. Θύννος διωκόμενος ὑπὸ δελφῖνος καὶ πολλῷ τῷ ῥοίζῳ φερόμενος ἐπειδὴ καταλαμβάνεσθαι ἔμελλεν, ἔλαθεν ὑπὸ σφοδρᾶς ῥύμης ἐκπεσὼν εἴς τινα νῆσον· ὑπὸ δὲ τῆς ὁμοίας ῥύμης καὶ ὁ δελφὶν αὐτῷ συνεξώκειλεν. ὁ δὲ θύννος ἐπιστραφεὶς καὶ λειποψυχοῦντα τὸν δελφῖνα ἑωρακὼς εἶπεν οὐκ ἔτι μοι ὁ θάνατος λυπηρὸς τοῦτον ὁρῶντι τὸν αἴτιον γεγονότα μοι τούτου σὺν ἐμοὶ συναποθνήσκοντα. Ὁ μῦθος δηλοῖ, ὅτι ῥᾳδίως τὰς συμφορὰς οἱ ἄνθρωποι φέρουσι τοὺς τούτων αἰτίους δυστυχοῦντας ὁρῶντες. Κάμηλος θεασαμένη ταῦρον ἐπὶ κέρασιν ἀγαλλόμενον φθονήσασα αὐτῷ ἐβουλήθη καὶ αὐτὴ τῶν ἴσων ἐφικέσθαι. διόπερ παραγενομένη πρὸς τὸν Δία τούτου ἐδεήθη ὅπως αὐτῇ κέρατα προσνείμῃ χὠ Ζεὺς ἀγανακτήσας κατʼ αὐτῆς εἴγε μὴ ἀρκεῖται τῷ μεγέθει τοῦ σώματος καὶ τῇ ἰσχύι, ἀλλὰ περισσοτέρων ἐπιθυμεῖ, οὐ μόνον αὐτῇ κέρατα οὐ προσέθηκεν, ἀλλὰ καὶ μέρος τι τῶν ὤτων ἀφείλετο. Ὅτι πολλοὶ διὰ πλεονεξίαν τοῖς ἄλλοις φθονοῦντες λανθάνουσι καὶ τῶν ἰδίων στερούμενοι. Ἔν τινι νησιδίῳ ταῦρος ἐνέμετο. τῇ δὲ τούτου κόπρῳ κάνθαροι ἐτρέφοντο δύο. καὶ δὴ τοῦ χειμῶνος ἐφισταμένου ὁ ἕτερος ἔλεγε πρὸς τὸν ἕτερον ὡς ἄρα βούλοιτʼ εἰς τὴν ἤπειρον διαπτᾶσθαι, ἵνα ἐκείνῳ μόνῳ ὄντι ἡ τροφὴ ἱκανὴ ὑπάρχῃ καὶ αὐτὸς ἐκεῖσʼ ἐλθὼν τὸν χειμῶνα διαγένηται. ἔλεγε δέ, ὅτι, ἐὰν πολλὰς εὕρῃ τὰς νομάς, καὶ αὐτῷ οἴσει. παραγενόμενος δὲ εἰς τὴν χέρσον καὶ καταλαβὼν πολλὴν μὲν κόπρον, ὑγρὰν δέ μένων ἐτρέφετο ἐνταῦθα. τοῦ δὲ χειμῶνος διελθόντος πάλιν εἰς τὴν νῆσον ἀπέπτη. ὁ δὲ ἕτερος θεασάμενος αὐτὸν λιπαρόν τε καὶ εὐεκτοῦντα ᾔτει αὐτὸν μήτι φέρειν, διότι προὑποσχόμενος οὐδὲν ἐκό μισεν. ὃ δὲ εἶπε μὴ ἐμὲ μέμφου, τὴν δὲ φύσιν τοῦ τόπου· ἐκεῖθεν γὰρ τρέφεσθαι μὲν οἷόν τε, φέρεσθαι δὲ οὐδέν. Οὗτος ὁ λόγος ἁρμόσειεν ἂν πρὸς ἐκείνους, οἳ τὰς φιλίας μέχρις ἑστιάσεωος μόνον παρέχονται, περαιτέρω δὲ οὐδὲν τοὺς φίλους ὠφελοῦσιν. Ἐν κοίλῃ δρυῒ μέλι κατειργάζοντο μέλισσαι. ποιμήν τις δʼ αὐταῖς ἐργαζομέναις περιτυχὼν ἀφελέσθαι προῃρεῖτο τοῦ μέλιτος, αἳ δ᾿ ἄλλοθεν ἄλλη περιϊπτάμεναι αὐτὸν ὥθουν τοῖς κέντροις. καὶ τελευταῖον ὁ ποιμὴν,, ἄπειμι ἔφη μηδὲν δεόμενος μέλιτος, εἰ δεῖ μελίσσαις περιτυχεῖν μύ μοι μέλι, μηδὲ μελίσσας. Τὰ κακὰ κέρδη τοῖς διώκουσι κίνδυνος. Βάτραχοι δύο ἐνέμοντο ἐν λίμνῃ. ἐν ἡμέραις δὲ τοῦ θέρους ἐξηράνθη ἡ λίμνη, καὶ καταλείψαντες κείνην ἄλλην ἐπεζήτουν. παραχρῆμα οὖν ἐνέτυχον φρέατι βαθεῖ. εἶπε δὲ ὁ ἕτερος τῷ ἑτέρῳ συγκατέλθωμεν, ὦ οὗτος, εἰς τόδε τὸ φρέαρ. ὑπο λαβὼν δὲ ὁ ἕτερος ἀντεῖπεν ἐὰν οὖν καὶ τὸ ἐνθάδε ὕδωρ ξηρανθῇ, πῶς ἀναβησόμεθα; Ὁ μῦθος δηλοῖ, ὅτι οὐ δεῖ ἀπερισκέπτως προσιέναι τοῖς πράγμασιν. Ἀλώπηξ εἰς οἰκίαν ἐλθοῦσα ὑποκριτοῦ καὶ ἕκαστα τῶν αὐτοῦ σκευῶν διερευνωμένη εὗρεν καὶ κεφαλὴν μορμολυκείου ἐκεῖ εὐφυῶς κατεσκευασμένην· ἣν καὶ ἀναλαβοῦσα ταῖς χερσὶν ἔφη· ὦ οἵα κεφαλὴ καὶ ἐγκέφαλον οὐκ ἔχει. Ὁ μῦθος εὔκαιρος πρὸς ἄνδρας μεγαλοπρεπεῖς μὲν τῷ σώματι, κατὰ δὲ ψυχὴν ἀλογίστους. πρὸς μάνδραν, μία δʼ ἐξ αὐτῶν ὑπελείφθη ἡδύ τι βοσκομένη. οἴμοι ἐγὼ ἐκ ποίας ταχυδρόμου ὁρμῆς ἐν ποίῳ μεθηρμόσθην καμπτῆρι πολυμόχθῳ.,.;.,. ἡ φύσις ᾠδήν ὣς χρεμετίζειν οὐκ ἔμαθον, ᾄδειν δʼ ἐλάθοντο; ἰξευτὴς τέττιγος ἀκούσας μετρεῖ τὴν θήραν ᾠδῆς μὲν πλέον οὐδὲν κτλ.; ὡς νόμος εἶχεν χὠ μὲν νικηθεὶς ὑποδὺς ἀπεκρύπτετο κλίνῃ κλ. ὑ. ἀ., ὁ ὃς Μ δὲ νενικηκὼς ἐπὶ στέγους ἀρθεὶς ἀνέκραγε μέγιστον, τὴν νίκην κατάδηλον· μῦθος ὁ τῶν ταύρων παραινῶν εἰς ὁμόνοιαν, ἀπέκρινε καὶ καθʼ ἕκαστον; οἱ παρὰ τὰς ὄχθας κτλ.; τὴν ἐν ἀγροῖς σι προτιμῶν μετριότητα; οἰηθεὶς δʼ εἶναι τοιοῦτον οἷς ἀπελοῦτο λίμναις καὶ ποταμοῖς κτλ.,;,.,,. μᾶλλον τῆς πολυμόχθου ἐμακάριζεν ὑπηρεσίας ὑ. μακαρίζει.,.,,. ἀλλήλους φοιτᾶν ἀδεῶς· σπενδώμεθα τοίνυν, ἐπεὶ καὶ νῦν παρὰ τούτων ἡ ταραχή οἳ δʼ οὐ σφόδρα θέλοντες.,,, Χῆνες καὶ γέρανοι κτλ. Παῖς τις ἀκρίδας θηρεύων κτλ. Ψύλλα ποτὲ πηδήσασα κτλ. Φθεῖρες γεωργὸν ἀροτριῶντα ὑπέδακνον κτλ.,.,.,.,,,. ΙΑΜΒΟΙ Ἔχιδναν ἀσφυκτοῦσαν ν + + + + ἡδ᾿ εἷλ᾿ ἐξ ὁδοῦ. σωθεῖσα δʼ αὐτῷ φόνιον ἀποτίνει χάριν. δηχθεὶς δʼ ἔφη δύσαγνε καὶ μιαίφονε, ἦ σωσά σ᾿ ἐπὶ τοῦτʼ, ἵνα με δύστηνον κτάνῃς; ἣ δʼ εἶπεν οὐ σὺ μʼ ἄρα πατήσεις, ἂν θάνῃς. ὅτι οὐ δεῖ κακοὺς εὐεργετεῖν. + + νῦν φησί σωθείην, ἵνα ᾖ μοι δίδαγμα τοῦτο τοῦ λοιποῦ χρόνου. λύκος λέοντι συνέβαλεν πεφραγμένῳ νῦν ὀσπρίων ἄμητος Τρέφων τὸ σῶμα μὴ τρυφήσῃς εἰς κόρον· κόρος γάρ ἐστιν τῶν παθῶν ὑπηρέτης. Ζῆν εὐτελῶς ἄμεινον ἢ τρυφᾶν ἔνι· τρυφὴ γάρ ἐστι τῶν παθῶν ὑπηρέτης. Λύκος πλανώμενός τις ἐν ἐρήμοις τόποις κλίνοντος ἤδη πρὸς κατά δυσιν ἡλίου δολιχὴν ἑαυτοῦ τὴν σκιὰν ἰδὼν ἔφη λέοντʼ ἐγὼ δέδοικα τηλικοῦτος ὥν, πλέθρου δʼ ἔχων τὸ μῆκος; οὐ θηρῶν ἁπλῶς πάντων δυνάστης ἀθρόως γενήσομαι; λύκον δὲ γαυρωθέντα καρτερὸς λέων ἑλὼν κατήσθιʼ ὃ δʼ ἐβόησε μετανοῶν οἴησις ἡμῖν πημάτων παραιτία. Αἴσωπός ποτε ὁ λογοποιὸς σχολὴν ἄγων εἰς ναυπήγιον εἰσῆλθεν. τῶν δὲ ναυπηγῶν σκωπτόντων τε αὐτὸν καὶ ἐκκαλουμένων εἰς ἀπόκρισιν, Αἴσωπος ἔλεγε τὸ παλαιὸν χάος τε καὶ ὕδωρ γενέσθαι, τὸν δὲ Δία νοούμενον καὶ τὸ γῆς στοιχεῖον ἀναδεῖξαι παραινέσαι αὐτῇ ὅπως ἐπὶ τρὶς ἐκροφήσῃ τὴν θάλασσαν· κἀκείνη ἀρξαμένη τὸ μὲν πρῶτον τὰ ὄρη ἐξέφηνεν· ἐκ δευτέρου δὲ ἐκροφήσασα καὶ τὰ πεδίʼ ἀπεγύμνωσεν· εἰ δὲ δόξειεν καὶ τὸ τρίτον αὐτῇ πάντοθʼ ἐκπιεῖν τὸ ὕδωρ, ἄχρηστος ὑμῖν ἡ τέχνη γενήσεται. Ὁ λόγος δηλοῖ, ὅτι οἱ τοὺς κρείττονας χλευάζοντες λανθάνουσι μείζονας ἑαυτοῖς τὰς ἀνίας ἐξ αὐτῶν ἐπισπώμενοι. Τοῖχος σπαραττόμενος ὑπὸ πάλου βιαίως ἐφώνει· τί με σπαράττεις μηδὲν ἠδικηκότα; καὶ ὃς οὐκ ἐγώ φησʼ,, αἴτιος τούτου, φίλε, ἀλλʼ ὁ σφοδρῶς ὄπισθεν ἐμὲ τύπτων. Ἀστρολόγος ἐξιὼν ἑκάστοθʼ ἑσπέρας ἔθος εἶχε τοὺς ἀστέρας ἐπισκοπεῖν. καὶ δὴ περιιὼν εἰς τὸ προάστειόν ποτε, πάλιν δὲ τὸν νοῦν ὅλον ἔχων πρὸς τὸν οὐρανὸν ἐξέλαθεν αὑτὸν καταπεσὼν εἴς τι φρέαρ. ὀδυρομένου δὲ αὐτοῦ καὶ βοῶντος παριών τις ὡς ἤκουσε τῶν στεναγμάτων προσῆλθε καὶ μαθὼν τὰ συμβεβηκότα ἔφη πρὸς αὐτόν· ὦ οὗτος βλέπειν πειρώμενος τὰν οὐρανῷ σύ, τἀπὶ τῆς γῆς οὐχ ὁρᾷς; Πρὸς τοὺς παραδόξως ἀλαζονευομένους καὶ μηδὲ τὰ κοινὰ τοῖς ἀνθρώποις ἐπιτελεῖν δυναμένους. Ἀνθρακεὺς ἐπί τινος οἰκίας ἐργαζόμενος καὶ θεασάμενος γναφέα αὐτῷ παροικισθέντα προσελθὼν παρεκάλει αὐτὸν ὅπως σύνοικος αὐτῷ γένηται, διεξιὼν ὡς οἰκειότεροι ἀλλήλοις ἔσονται καὶ λυσιτελέστεροι διάξουσι μίαν ἔπαυλιν οἰκοῦντες. καὶ ὁ γναφεὺς ὑποτυχὼν ἔφη πρὸς αὐτὸν ἀλλʼ ἔμοιγε παντελῶς τοῦτʼ ἔστʼ ἀδύνατον· ὃ γὰρ ἔγωγε λευκανῶ, σὺ ἀσβολήσεις, ὁ λόγος δηλοῖ, ὅτι πᾶν τὸ ἀνόμοιον ἀκοινώνητον. Λέων ἀκούσας βατράχου κεκραγότος ἐπεστράφη πρὸς τὰς φωνὰς οἰόμενος μέγα τι ζῷον εἶναι· προσμείνας δὲ αὐτῷ μικρὸν χρόνον, ὡς ἐθεάσατο ἀπὸ τῆς λίμνης ἐξελθόντα προσελθὼν κατεπάτησεν εἰπών μηδένʼ ἀκοὴ ταραττέτω πρὸ τῆς θέας. Πρὸς ἄνδρα γλωσσώδη οὐδὲν πλέον τοῦ λαλεῖν δυνάμενον. Ἔθος ἐστὶ τοῖς πλέουσιν ἐπάγεσθαι κύνας Μελιταίους καὶ πιθήκους πρὸς παραμυθίαν τοῦ πλοῦ. καὶ δή τις πλεῖν μέλλων πίθηκον συνανήνεγκε. γενομένων δʼ αὐτῶν κατὰ τὸ Σούνιον — ἐστὶ δὲ τοῦτο Ἀθηναίων ἀκρωτήριον — συνέβη χειμῶνα σφοδρὸν γενέσθαι. περιτραπείσης δὲ τῆς νεὼς καὶ πάντων διακολυμβώντων καὶ ὁ πίθηκος ἐνήχετο. δελφὶς δὲ θεασάμενος αὐτὸν καὶ οἰόμενος ἄνθρωπον εἶναι ὑπερεξελθὼν διεκόμιζεν. ὡς δὲ ἐγένετο κατὰ τὸν Πειραιᾶ τὸν λιμένα τῶν Ἀθηναίων, ἐπυνθάνετο τοῦ πιθήκου, εἰ τὸ γένος Ἀθηναῖός ἐστι. τοῦ δὲ εἰπόντος καὶ λαμπρῶν ἐνταῦθα τετυχηκέναι γονέων, ἐκ δευτέρου ἤρετο αὐτόν, εἰ ἐπίσταται τὸν Πειραιᾶ. καὶ ὃς ὑπολαβὼν αὐτὸν ἄνθρωπον λέγειν, ἔφασκε καὶ φίλον αὑτῷ καὶ συνήθη τοῦτον. καὶ ὁ δελφὶς ἀγανακτήσας κατὰ τῆς αὐτοῦ ψευδολογίας βαπτίζων αὐτὸν ἀπέκτεινε. Ὁ λόγος εὔκαιρος πρὸς ἄνδρας οἳ τοὺς εὐεργέτας αὐτῶν διαψεύδεσθαι βούλονται. Ὁδοιπόροι κατά τινα αἰγιαλὸν ὁδεύοντες ἦλθον ἐπί τινα σκοπιάν, κἀκεῖθεν θεασάμενοι φρύγανα πόρρωθεν ἐπιπλέοντα ναῦν εἶναι μεγάλην ᾠήθησαν. διὸ δὴ προσέμενον ὡς μελλούσης προσορμίζεσθαι. ἐπεὶ δʼ ὑπʼ ἀνέμου φερόμενα τὰ φρύγανα ἐγγυτέρω ἐγένετο, οὐκέτι ναῦν, ἀλλὰ πλοῖον ἐδόκουν βλέπειν. ἐξενεχθέντα δʼ αὐτὰ φρύγανα ὄντα ἰδόντες, πρὸς ἀλλήλους ἔφασαν ὡς ἄρα μάτην ἡμεῖς τὸ μηδὲν ὂν προσδεχόμεθα. Ὁ μῦθος δηλοί, ὅτι τῶν ἀνθρώπων ἔνιοι ἐξ ἀπροόπτου δοκοῦντες φοβεροὶ εἶναι, ὅταν εἰς πείραν ἔλθωσιν, οὐδενὸς εὑρίσκονται ἄξιοι. Ἀνὴρ πένης νοσῶν καὶ κακῶς διακείμενος ηὔξατο τοῖς θεοῖς ἑκατόμβην τελέσαι, εἰ περισώσειαν αὐτόν. οἳ δὲ ἀπόπειραν αὐτοῦ ποιήσασθαι βουλόμενοι ῥαΐσαι τάχιστα αὐτὸν παρεσκεύασαν. κἀκεῖνος ἐξαναστάς, ἐπειδὴ ἀληθινῶν βοῶν ἠπόρει, στεατίνους ἑκατὸν πλάσας ἐπί τινος βωμοῦ ἀπέκαυσεν εἰπών ἀπέχετε τὴν εὐχήν, ὦ δαίμονες. οἱ δὲ θεοὶ βουλόμενοι αὐτὸν ἐν μέρει ἀντιβουκολῆσαι, ὄναρ αὐτῷ ἔπεμψαν παραινοῦντες ἐλθεῖν εἰς τὸν αἰγιαλόν· ἐκεῖ γὰρ Ἀττικὰς σὺ δραχμὰς χιλίας εὑρήσεις. καὶ ὃς περιχαρὴς γενόμενος δρομαῖος ἐπὶ τὴν ἠόνʼ ἧκεν, ἔνθα δὴ λῃσταῖς περιτυχὼν ἀπήχθη καὶ ὑπʼ αὐτῶν πωλούμενος εὗρε δραχμὰς χιλίας. Ὁ λόγος εὔκαιρος πρὸς ἄνδρα ψευδολόγον. ΑΜΦΙΣΒΗΤΗΣΙΜΑ Ἔν τινι οἰκίᾳ πολλοὶ μύες ἦσαν. αἴλουρος δὲ τοῦτο γνοὺς ἧκεν ἐνταῦθα, καὶ συλλέγων οὖν ἕνα καθʼ ἕνα κατήσθιεν. οἱ δὲ μύες συνεχῶς ἀναλισκόμενοι εἶπον πρὸς αὑτούς· ἕτοιμοι συγκατέλθωμεν κάτω κἀς τὰς ὀπὰς δύνωμεν, ἵνα μὴ παντελῶς ἀπολεσθῶμεν· τοῦ γὰρ αἰλούρου μηκέτι δυναμένου ἐφικνεῖσθαι ἐκεῖσε ἡμεῖς διασωθησόμεθα· ὃ δὲ μὴ δυνάμενος αὐτῶν ἐφικέσθαι, δεῖν ὠήθη καὶ ἔγνω διʼ ἐπινοίας καὶ μηχανῆς αὐτοὺς ἐκκαλεῖσθαι. ἀναβὰς γὰρ ἐπί τινα πάσσαλον καὶ ἑαυτὸν ἔνθεν ἀποκρημνίσας τε καὶ κρεμάσας, προσεποιεῖτο αὐτὸν νεκρὸν εἶναι. τῶν δὲ μυῶν τις παρακύψας ὡς ἐθεάσατο αὐτὸν ἔφη ὦ οὗτος, κἂν θύλαξ γένῃ σύ, οὐ προσελευσόμεθά σοι. Ὁ μῦθος δηλοῖ, ὅτι οἱ φρόνιμοι τῶν ἀνθρώπων ὅταν τῆς ἐνίων μοχθηρίας πειραθῶσιν οὐκέτι αὐτῶν ταῖς ὑποκρίσεσιν ἐξαπατῶνται. Θέρους ἐν ὥρᾳ + μύρμηξ περιπατῶν κατὰ τὴν ἄρουραν πυροὺς καὶ κριθὰς συνέλεγεν ἀποθησαυριζόμενος ἑαυτῷ τροφὴν εἰς τὸν χειμῶνα. κάνθαρος δὲ τοῦτον θεασάμενος ἐθαύμασεν ὡς ἐπιπονώτατον, εἴγε παῤ αὐτὸν τὸν καιρὸν μοχθεῖ, παῤ ὃν τὰ ἄλλα ζῶα πόνων ἀφειμένα ῥᾳστώνην ἄγει· δὲ τότε μὲν ἡσύχαζεν, ὕστερον δʼ ὅτε χειμὼν ἐνέστη, τῆς κόπρου ὑπὸ τοῦ ὄμβρου κλυσθείσης ὁ κάνθαρος ἧκε πρὸς αὐτὸν λιμώττων καὶ τρόφων μεταλαβεῖν δεόμενος· ὃ δὲ γʼ ἔφη πρὸς αὐτὸν ὦ κάνθαρε ἀλλʼ εἰ τότʼ ἐπόνεις, ὅτε με μοχθοῦντα ὠνείδιζες, οὐκ ἂν νῦν τροφῆς ἐπεδέου. Οὕτως οἱ περὶ τὰς εὐθηνίας τοῦ μέλλοντος μὴ προνοούμενοι παρὰ τὰς τῶν καιρῶν μεταβολὰς τὰ μέγιστα δυστυχοῦσι. Λέων εἰς ἔπαυλιν γεωργοῦ εἰσῆλθεν· ὃ δὲ συλλαβεῖν βουλόμενος τὴν αὐλείαν θύραν ἔκλεισε. καὶ ὃς ἐξελθεῖν μὴ δυνάμενος πρῶτον μὲν τὰ ποίμνια διέφθειρεν, ἔπειτα δʼ αὖθις κἀπὶ τοὺς βοῦς ἐτράπη. καὶ ὁ γεωργὸς φοβηθεὶς περὶ αὑτοῦ τὴν θύραν ἤνοιξεν, ἀπαλλαγέντος δὲ τοῦ λέοντος ἡ γυνὴ θεασαμένη αὐτὸν στένοντα εἶπεν· ἀλλά γε σὺ δίκαια πέπονθας· τί γὰρ τοῦτον συνέκλεισας, ὃν καὶ μακρόθεν σ᾿ ἔδει τρέμειν. Οὕτως οἱ τοὺς ἰσχυροτέρους διερεθίζοντες εἰκότως τὰς ἐξ αὐτῶν πλημμελείας ὑπομένουσιν. Λέων καὶ ἄρκτος βρῶμά τι εὑρόντες ἐν ἕλει περὶ τούτου ἐμάχοντο. δεινῶς οὖν ὑπʼ ἀλλήλων κατακοπέντες ἐσκοτίσθησαν ἐκ τῆς πολλῆς μάχης καὶ ἔκειντο ἡμιθανεῖς. ἀλώπηξ δὲ περιιοῦσα καὶ θεασαμένη πεπτωκότας, ἰδοῦσα καὶ τὸ βρῶμα κείμενον ἐν μέσῳ ἄρασα τοῦτο δρομαῖος ᾤχετο. οἳ δέ, ἰδόντες αὐτὴν καὶ μὴ δυνάμενοι ἀναστῆναι εἶπον· ἄθλιοι ὄντως ἡμεῖς, ὅτι διʼ ἀλώπεκα ἐμαχόμεθα. Ὁ μῦθος δηλοῖ, ὅτι πολλοὶ κοπιῶντες καὶ μοχθοῦντες ἑτέροις κέρδος προσκτῶνται. Λέων λαγωῷ περιτυχὼν κοιμωμένῳ ἔμελλε τοῦτον καταφαγεῖν· μεταξὺ δὲ θεασάμενος ἔλαφον παριοῦσαν ἀφεὶς τὸν λαγωὸν ἐκείνην ἐδίωκεν. ὃ μὲν οὖν ἀπὸ τῶν ψόφων ἐξαναστὰς ἔφυγεν. ὁ δὲ λέων ἐπὶ πολὺ διώξας τὴν ἔλαφον ἐπειδὴ καταλαβεῖν οὐκ ἐδυνήθη, ἐπανῆλθεν ἐπὶ τὸν λαγωόν. εὑρὼν δὲ κἀκεῖνον πεφευγότα ἔφη ἀλλʼ ἔγωγε δίκαια πέπονθα, ὅτι περ ἀφεὶς τὴν ἐν χερσὶ βορὰν μείζονα ἐλπίδα προέκρινα. Οὕτως πολλοὶ τῶν ἀνθρώπων διʼ ἐλπίδα μείζονα τὰ ἐν ταῖς χερσὶν ἐλάχιστα κέρδη ἀθετοῦντες εὑρίσκονται καὶ τούτων ὑστερούμενοι. Ὄνῳ τις ἐπιθεὶς αἶγα καὶ πρόβατον καὶ δέλφακα ἤλαυνεν εἰς ἄστυ. τοῦ δὲ δέλφακος παῤ ὅλην ἐν αὐτοῖς τὴν ὁδὸν κεκραγότος ἀλώπηξ ἀκούσασα ἐπυνθάνετο τὴν αἰτίαν παῤ αὐτοῦ, διʼ ἣν τῶν λοιπῶν ἡσυχαζόντων μόνος αὐτὸς βοᾷ. ὃ δὲ ἔφη ἀλλʼ ἔγωγε οὐ μάτην ὀδύρομαι· εὖ γὰρ οἶδα, ὅτι τοῦ μὲν προβάτου ἔριά τε καὶ γάλα παρεχομένου ὁ δεσπότης ἀφέξεται· ὁμοίως δὲ καὶ τῆς αἰγὸς διὰ τοὺς τυροὺς καὶ τοὺς ἐρίφους· ἐμοῦ δὲ οὐκ ἔχοντος ἄλλο τι χρηστὸν πάντως με θύσειν βούλεται. Ὅτι καὶ τῶν ἀνθρώπων οὐ μεμπτέοι εἰσὶν ὅσοι τὰς μελλούσας προορώμενοι συμφορὰς ἀποκλαίονται., Μόσχος πρὸς τὴν ἔλαφον κτλ. Ὄνος δορὰν λέοντος ἐπενδυθείς κτλ.,. ΟΟ Ὁ λαγωὸς τῇ ἀλώπεκι κτλ. Ὄνος τὸν ἵππον ἐμακάριζε κτλ. Ὄνος πλατείας ὁδοῦ ἐκτραπείς κτλ. Ῥόδῳ παραφυὲν ἀμάρανθον κτλ. Ἀηδὼν ἐπί τινος δρυὸς ὑψηλῆς καθημένη κτλ. Ἀλώπηξ ὑπό τινος παγίδος τὴν οὐρὰν ἀποκοπεῖσα κτλ.,,. Ἀλώπηξ καὶ κροκόδειλος περὶ εὐγενείας ἤριζον κτλ. Αἴλουρος ἀκούσας ὅτι ὄρνιθες νοσοῦσι κτλ,. Ἀλώπηξ εἰσελθοῦσα εἰς ἀγέλην προβάτων ἐρωτηθεῖσα ὑπὸ κυνός κτλ. Γεωργός τις μέλλων καταλύειν τὸν βίον τοὺς παῖδας προσκαλεσάμενος κτλ. Βάτραχοι λυπούμενοι περὶ τῆς ἑαυτῶν ἀναρχίας κτλ. Δύο νεανίσκοι μαγείρῳ παρεκάθηντο κτλ. Ἔλαφος διωκομένη ὑπὸ κυνηγῶν κτλ. Ἔν τινι ταμείῳ μέλιτος ἐκχυθέντος μυῖαι προσπτᾶσαι κατήσθιον κτλ. Ἔν τινι ποίμνῃ δέλφαξ εἰσελθὼν ἐνέμετο. καὶ δή ποτε τοῦ ποιμένος συλλαμβάνοντος αὐτὸν ἐκεκράγει τε καὶ ἀντέτεινε κτλ.,. Μύρμηξ ὁ νῦν τὸ πάλαι ἄνθρωπος ἦν κτλ. Ὀρνιθοθήρας πτηνοῖς πάγην ἵστα κτλ. Ὅτε πρῶτον κάμηλος ὤφθη κτλ., κατὰ μικρὸν ὡς χολὴν τὸ ζῷον οὐκ ἔχει ὡς τὸ ζ οὐκ ἔ. χολήν. Παῖς τις ἐκ διδασκαλείου τὴν τοῦ συμφοιτητοῦ δέλτον ἀνελόμενος κτλ. Ποιμὴν ἐν παραθαλασσίῳ τόπῳ ποίμνιον νέμων κτλ. Ο Ῥοιὰ καὶ μηλέα περὶ εὐκαρπίας ἤριζον κτλ. Ο Ὗς καὶ κύων περὶ εὐτοκίας ἤριζον κτλ.,. Φιλάργυρός τις ἅπασαν αὐτοῦ τὴν οὐσίαν ἐξαργυρισάμενος κτλ., Ἀνὴρ εὐπορῶν χῆνά τε ἅμα καὶ κύκνον ἔτρεφεν κτλ. Οἱ λύκοι πρὸς τὰ πρόβατα κτλ. Ἐλαία κατεγέλα συκῆς κτλ. δράκων καὶ ἀετὸς συμπλακέντες ἀλλήλοις ἐμάχοντο. Ἁλιεὺς ἔν τινι ποταμῷ ἡλίευε κτλ. Κολοιὸς λιμώττων ἐπί τινος συκῆς ἐκάθισεν κτλ. Ο. Κύων θηρευτικὸς λέοντα ἰδὼν κτλ. Τοῦ σατύρου τὸ πῦρ κτλ.;.,. ü., Λέων ποτὲ ταῦρον ὁρᾷ κτλ.,.; ἀπαλλαγὴ καὶ πρὸς τὸ κρεῖττον μεταβολή. Τέττιξ ἄνδρα τινὰ θεασάμενος κτλ,. Ἦν τις ἀνὴρ τὴν τέχνην σκυτεὺς γαλῆν ἔχων κτλ.,.;., κακοζηλίαν,.,.;., εἰς μοναδικὸν ἑαυτὴν μεταμείψασαν σχῆμα. ἀφʼ οὗ τὸ μοναδικὸν περιέθετο σχῆμα,.,,.,.,. χρείαις,. —.,.,,. Ο.;.,.,,. ὥσπερ Βαβρίας γράφει ἐν μυθιάμβοις τοῖς χωλοῖς, οὐ τοῖς ἰάμβοις λέγω,,. Μυθικῶν,;,,.,., ψιμυθίῳ πίθηκος ἐντετριμμένος.,., ἵππος δ᾿ ὄνῳ· πρὸς κέντρα μὴ λακτιζέτω λάκτιζέ πώ Α.,., σοφῶς ὁ βοῦς ἔφασκεν ἀστράβην ἰδών οὐκ ἔστʼ ἐμὸν τὸ πρᾶγμα, πολλὰ χαιρέτω. Ο.,. Ο.,.,,. Ο. νδρὸς ποσὶ ν πατεῖτο πέτρινος λέων. καί τις λέοντί φησι,, τὴν ἰσχὺν βλέπεις; ἀλλʼ εἰ λέοντες εἶπεν,, ᾔδεισαν γλύφειν, πολλοὺς ἂν εἶδες ὄντας ἀνθρώπους λίθους. Ὅτι ἐν φύσει οὐ δεῖ σεμνύνεσθαι. Ἔθνει γεράνων πῆξέ τις σπορεὺς πάγην, μεθʼ ὧν πελαργὸν εἷλεν· ὃς θρήνει μέγα. ἔφη δʼ ἀροτρεύς,, ὡς φίλος μὲν εἶ, λέγω· ἀλλʼ ἡ πάγη λαβοῦσα σὺν κακοῖς σ ἔχει. Κακοῖς μὴ συναγελάζεσθαι. Κλοιῷ λύκος πάχιστον εἰσορῶν κύνα δήσας τίς ἐξέθρεψε τοῦτον ὧδ᾿; ἔφη.,, κυνηγός.,, ἀλλὰ τοῦτο μὴ πάθοι λύκος· ἐμοὶ φίλος λιμὸς γὰρ ἢ κλοιοῦ βάρος. Ἐν συμφοραῖς μὴ γαστρίζεσθαι. Λέοντος ὑπνώττοντος αὐχένος μέσον διέδραμεν μῦς· ὃς δʼ ἀνέστη συντόμως. γελᾷ δʼ ἀλώπηξ· καὶ λέων ἀπεκρίθη, οὐ μῦν πτοοῦμαι, τὴν ὁδὸν δʼ ἀνατρέπω· Ἀρχὰς ὕβρεων διαστέλλειν. Λέων μάχην ἔστησε πρὸς ποτῷ κάπρῳ, γῦπες δὲ θηρῶν ἐσκόπευον τὴν ἔριν, βρῶσιν τὸν ἡττηθέντα ποιῆσαι τάχα· φίλους δʼ ὁρῶντες ἠστόχουν τῶν ἐλπίδων. Ἀλλοτρίοις κακοῖς μὴ χαίρειν. Ἤιτει τροφὴν μύρμηκα τέττιξ ἐν κρύει. μύρμηξ πρὸς αὐτὸν εἶπε,, πῶς γὰρ οὐκ ἔχεις; ὡς ἐν θέρει προσεῖπεν,, ᾖδον ὀξέως.,, χειμῶνος ὀρχοῦ φησί,,, μὴ τροφῆς ἔρα· Ὅτι τὸ ἐν καιρῷ ἀργεῖν καὶ ἀκαίρως ἐπιζητεῖν μάταιον. Τράγῳ προσεῖπεν ἄμπελος,, βλάπτεις σύ με κείρων τὰ φύλλα· μὴ γὰρ οὐκ ἔστι χλόη; ὅσον δʼ ἄρʼ ἄν βλάψειας, εὑρήσω τάχα πρὸς θυσίαν σὴν εἰς θεοὺς οἶνον βλύσαι. Αδικίας μὴ κατάρχεσθαι. Μῦς ἔκφερεν μῦν, ἔργον ὄντʼ ἀσιτίας· οὓς χαλκέες βλέποντες ἔστασαν γέλων. ὁ μῦς δʼ ἔτι ζῶν εἶπε,, μεστοὶ δακρύων, ὡς οὐδὲ μῦν δύνασθε κἂν τρέφειν ἕνα. Μὴ γελᾶν πτῶμα τοῦ πέλας. Φέρων κύων τις πλησίον ῥείθρου κρέας κύψας ἑαυτὸν ἄλλον εἰς ὕδωρ βλέπει. χανὼν δὲ λοιπὸν τοῦ κάτω λαχεῖν κρέως, ἀπεστέρητο παντός, οὗπερ ἐκράτει. Τ ἐν χερσὶ μικρὸν τοῦ ἐλπιζομένου μείζονος κρεῖττον. Ἀνδρὸς πόθον μετῆξεν εἰς δούλην Κύπρις. ἣ δʼ αὖ γʼ ἐτίμα τὴν θεὰν καθʼ ἡμέραν, ἕως καθʼ ὕπνους φησὶ,, μὴ τίμα σύ με· τὸν ἄνδρα πημαίνω γάρ, οὐ ποθῶ σέ γε. Ὁφείλομεν τὸ αἴτιον στοχάζεσθαι. Ὁμόφρονες νέμοντο τρεῖς ὁμοῦ βόες, οὓς οὐδὲ θὴρ ἔβλαπτε πολλάκις λέων. ἔχθρας δὲ μίσει καὶ λόγοις διασχίσας ἕκαστον οἶον ἐκβέβρωκεν ἀθλίως. Φυλάττεσθαι τοὺς ὁμοφρονοῦντας. Γάμοις ἔχαιρον βάτραχοι τοῖς Ἡλίου. καί τις πρὸς αὐτοὺς εἶπεν,, ὦ δειλὸν γένος· εἰ γὰρ μόνου τρέμοιμεν αὐγὰς Ἡλίου, τίς, εἴγε τεκνώσειε, τοῦτον βαστάσοι; Τοῦ συνήθους τὸ ἐσόμενον ἀπρόοπτον. Κυρτὴ θεὸν κάμηλος ἐζήτει κέρας, ἣν ἐξεμυκτήριζε τῆς δυσβουλίας. σιμοῖ δὲ ταύτης λοιπὸν ὦτα καὶ κάραν, ὡς ἄν γε παντάπασιν αἰσχίστη πέλῃ. Παρὰ θεοῦ αἰτεῖν τὰ προσήκοντα. Πηγαῖς ἑαυτοῦ προσβλέπων δορκὸς θέαν λεπτοὺς πόδας μωμεῖτο, χαῖρε δʼ εἰς κέρας ὕλης δὲ τὸν λέοντα φεύγων ἐκ μέσης θνήσκει πεδηθεὶς οἷς ἔχαιρεν εἰς μάτην. Τὸ περισσὸν ταῖς ἀνάγκαις ἐπιβλαβές. Τυρὸν κόραξ ἔδακνε, κερδὼ δʼ ἠπάτα,, εἰ γλῶσσαν εἶχες, Ζηνὸς ἦς ὄρνις μέγας. ὁ νήπιος δʼ ἔκραζεν, ἣ δʼ εἷλεν τυρόν.,, ἔχεις, κόραξ, ἅπαντα, νοῦν κτῆσαι δ᾿ ἔφη. Ἐχθρῶν ἐπαίνοις μὴ πιστεύειν Κάμνουσαν ὄρνιν εἶδεν αἴλουρος νόσῳ. πρὸς ἣν ἔφησε,, πῶς ἔχεις τὰ τῆς νόσου; τρέμουσα δʼ εἶπεν,, εἰ παρέλθοις μακρόθεν, ζωὴν ὑπέλθω δορκάδων ὑπερτέραν. Φυλάττεσθαι πολεμίων ὑπόκρισιν. Ἔθαλπέ τις γεωργὸς ἐν κόλποις ὄφιν ὥρᾳ κρύους· ἐπεὶ δὲ θέρμης ᾔσθετο, ἔπληξε τὸν θάλψαντα, καὶ κτείνει τάχος. οὕτω κακοὶ ποιοῦσι τοῖς εὐεργέταις. Κακοὺς μὴ εὖ ποιεῖν. Ὡς ἀκρίδας θήρευε παῖς τις, σκορπίῳ χεῖρα πρότεινεν· ὃς δὲ,, μὴ ψαύσῃς ἔφη·,, ὡς εἴγε μου ψαύσειας, ἐκ κόλπων στένων καὶ τὰς ἀληθεῖς ἐκκενώσεις ἀκρίδας. Ὅτι τοῖς μὴ ὠφελοῦσι τὸ βλάπτειν παρέπεται πολλάκις. Φέρων λέοντος δέρμα τοῖς ὤμοις ὄνος ηὔχει λέων εἶναί τις, αἰπόλους τρέπων. ἐπεὶ δὲ γυμνὸς τῆς λεοντῆς εὑρέθη, τοῦτον μυλὼν ἔμνησε τῆς ἀταξίας. Τὰ παρὰ τὴν ἀξίαν τίμια διαλύεται. Μάχην λέων συνῆπτεν ἀνδρὶ τοξότῃ. βέλει τυπεὶς δὲ θηροὶν εἶπε τοιάδε·,, εἰ δὴ προπομποὺς εὐπορεῖ τοίους ὅγε, τίς αὐτὸς εἴη συστάδην ὡρμημένος; Γνωσιμαχεῖν ἐκ πείρας διδασκόμεθα. Ὀδοῦσιν ἧλον εἷλεν ἐξ ὄνου λύκος, αἰτῶν δὲ μισθὸν πλήττεται λὰξ τὴν γένυν. λύκος δέ φησιν,, πῶς μάγειρος ὢν πάλαι ἰατρικῆς μετῆλθον ἔργ ἀναξίως; μὴ ἤσκηταί τις, μὴ μετιέναι. Πᾶσιν πέφυκε θηρσὶ καὶ πτηνοῖς μάχη. ἥλω Λίβυσσα στρουθός, ἣ τούσδʼ ἐπλάνα εἶναι μὲν ὄρνις, ἐκ μέρους δὲ θηρίον, πτηνοῖς κάραν δεικνῦσα, τοῖς θηρσὶν πόδας. Τὸ ἀμφίβολον κοινωνίας ἄπιστον. Κερδὼ βότρυς βλέπουσα μακρῆς ἀμπέλου εἰς ὕψος ἦρτο καὶ καμοῦσα πολλάκις ἑλεῖν ἀπεῖπε· πρὸς δʼ ἑαυτὴν ταῦτʼ ἔφη·, μὴ κάμνε· ῥᾶγες ὀμφακίζουσιν μάλα. Τὸ ἐκ πείρας ἀδύνατον προφάσεως εὔπορον. Ἤιτει λαβεῖν ἀγροῖκον ἱππότης λαγών. λαβὼν δὲ χερσὶ τοῦτον ἠρώτα,, πόσου; καὶ πῶλον ἐξήλαυνεν. ἀγροῖκος δʼ ἔφη,, μὴ σπεῦδε· σοὶ δώρημα τοῦτον προσφέρω. Τὸ σωθῆναι ἀδύνατον καὶ χαρισθῆναι δεκτέον. Βέβλητό τις πρὸς στῆθος ἀετὸς βέλει ἀλγῶν δὲ λοιπὸν ἧστο πολλὰ δακρύων. βλέπων δʼ ὀϊστὸν εἶπεν ἐπτερωμένον,, πταπαῖ, πτερόν με τὸν πτερωτὸν ὀλλύει. Ἐν ἀγνοίᾳ τῶν ἀδικημάτων τὰ δίκαια εὔπορα. Δειλὸς κυνηγὸς πρός τινʼ εἶπε ποιμένα,, εἴ που λέοντος ἴχνος εἶδές μοι φράσον· σοὶ τοῦτον, εἶπεν,, εἰ θέλεις, δείξω πέλας. χνῶν· κυνηγὸς εἶπεν,, οὐ ζητῶ πλέον. Κατὰ τῶν ἀπόντωυν μὴ θρασύνεσθαι. Εἰσδῦσα κερδὼ πρὸς δρυὸς κοίλης βάθος εὕρισκε δαῖτα ποιμένος, καὶ δὴ φάγεν, ὡς μὴ προκύπτειν ἐκ πάχους. εἶπεν δέ τις, θέλεις προελθεῖν; ὥσπερ ἤλυθες γίνου· Τὰ ὀλέθρια πάθη ζημίαις ἴσαις θεραπεύονται. Βοὸς φαγὼν παῖς εἰς ἑορτὴν ἔγκατα ἤμει κεκληγώς,, σπλάγχνα, μῆτερ, ἐκχέω. ἣ δʼ αὖ γελῶσά φησι,, μὴ φοβοῦ, τέκνον, τῶν σῶν γὰρ οὐδέν, ἀλλʼ ἐμεῖς ἀλλότρια. Ἀλλότρια μὴ ἀηδῶς ἐκτιννύειν. Ἀλλοτρίοις πτεροῖσιν ἠμφιεσμένος ηὔχει κολοιὸς ὀρνέων ὑπερφέρειν. πρώτη δὲ δῶρον ἡ χελιδὼν ἡρπάκει, μεθʼ ἣν ἅπαντες· εἶτα γυμνὸς εὑρέθη. Τὸ ἐξ ἐράνου θράσος αἴσχει διαλύεται. Εἰς λαιμὸν ὀστοῦν ἐμπεπήγει τοῦ λύκου. μισθοῦ δʼ ἑλὼν γέρανος ᾔτει τὴν χάριν., σῶον τράχηλον ἐξ ἐμοῦ λαιμοῦ φέρων μὴ δῶρον ἄλλο· φησί,, πλὴν τοῦτο σκόπει. Μέγα κέρδος ὑπὸ κακῶν μὴ βλαβῆναι. Πύργου προκύπτωρ ἀρνὸς ἔσκωπτεν λύκον, ὡς αἰσχρόν, ὡς κάκιστον, ὡς μεστὸν φθόνου. ἄνω δὲ βλέψας φησίν,, οὐ σκώπτεις σύ με, πύργος δʼ, ὃς ὁπλίζει σε πρὸς μέγα θράσος. Καιρῷ μὴ θρασύνεσθαι. Ἤλαυνε ταῦρον ἐξ ἑῆς κοίτης τράγος, ὃν θὴρ λέων δίωκεν. εἶπε δὲ στένων εἴπερ με μὴ λέοντος ἐπτόει φόβος, ἔγνως ὅσον ταύρου τε καὶ τράγου σθένος. Τύχης καὶ τὸ πᾶν μέτρον ἰσχύει. Λύκος πρὸς ἄρνα φησίν,, οὐ πρόσθεν σύ μοι ὕδωρ τάραττες;,, ἄρτι γαστρὸς ἐξέφυν, καὶ πῶς ὕδωρ ταράττον; ἀγνοῶ πότε,, ἐπεὶ λέγεις δίκαια, πάγκακος πέλεις. Ἀδικία προφάσεως εὔπορος.,, Ὀρθῶς βαδίζειν, εἶπε καρκίνος,, τέκνον, μὴ δή γε λοξῶς τὴν ὁδὸν παρατρέχειν·,, πρόελθε, μῆτερ, καὶ καθηγοῦ τοῦ τέκνου, κἀγὼ βλέπων ἕψοιμι πρὸς τὰς σὰς τρίβους. Ἃ παραινεῖ τις, ποιείτω. Ῥάβδῳ κατῆξεν αἰγὸς αἰπόλος κέρας· ᾖ προσπεσὼν ἐδεῖτο δακρύων μέγα,, μὴ δῆτα φήσῃς ταῦτα πρὸς τὸν δεσπότην. ἣ δʼ αὖ γέ φησι,, πλεῖον ἠχήσει κέρας. ἴανερὸν ἁμάρτημα μὴ σοφίζεσθαι. Ὤμοις ὄνος παρῆγεν ἀργυροῦν βρέτας Φοίβου, τόπερ πᾶς προσκυνῶν πίπτεν κάτω. τύφῳ δʼ ἐπαρθείς, μὴ θέλων μένειν ὄνος, ἤκουσεν, οὐ θεὸς σύ, τὸν θεὸν δʼ ἄγεις. Τῶν αἰτιῶν μὴ ἀναισθητεῖν. Ἔτικτε χρυσοῦν ὠὸν ὄρνις εἰς ἅπαν. καί τις πλανηθεὶς χρυσεραστὴς τὴν φρένα ἔκτεινε ταύτην, χρυσὸν ὡς λαβεῖν πλέον. ἐλπὶς δὲ μείζων δῶρον ὤλεσεν τύχης. Τοῦ πλέονος μὴ ἐρᾶν. Λέοντα δορκὰς ὡς ἴδεν μεμηνότα,,, ὦ μοῖρα θηρῶν εἶπεν,, ἀθλιωτάτη· εἰ σωφρονῶν γὰρ δυσκάθεκτος ἦν λέων, πῶς οὐ μανεὶς δράσειε μεστὰ δακρύων; Ὅτι δεῖ τὸν ἐξουσιάζοντα θυμοῦ κρατεῖν. Ἀνὴρ γαλῆν γυναῖκα πρὸς δόμους ἄγεν· παρῆν δὲ Κύπρις εἰς ἑορτὴν τοῦ γάμου. νύμφη δὲ μῦν βλέψασα συντόνῳ τάχει δίωκε τοῦτον, μὴ τραπεῖσα τὴν φύσιν. Φύσει μὴ μάχεσθαι. Νωθὴς χελώνη σὸν πτεροῖς ᾔτει δρόμον. ὑψοῦ δὲ ταύτην αἰετὸς συναρπάσας ἔρριψε πέτραις καὶ θλάσεν. μόλις δʼ ἔφη,, κρεῖσσον βάρος μοι μᾶλλον ἢ πτερῶν τάχος. Τῶν ἀδυνάτων μὴ ἐρᾶν, τῶν δυνατῶν ὀρέγεσθαι. Ἄγρην ὄνῳ μέριζε καὶ κερδοῖ λέων. πτρώτην μέν εἶπε,, μοῖραν ὡς νομεὺς ἔχω, τὴν δευτέραν δέ φησίν,, ὡς ἄναξ φέρω, τρίτης δʼ ὃς ἂν ψαύσειεν, ἔργῳ μανθάνοι. Ἀνίσοις κοινωνίαν φυλάττεσθαι. Χηλῇ βοὸς πατεῖτο βατράχου τέκος. ὀργῇ δὲ μήτηρ εἶπεν,, ἦν θλάσας τόσος; καὶ τέκνον ἄλλο φησί,, κἄν ῥαγῇς ὅλη, πρὸς οὐδὲν αὐτῷ, μῆτερ, ἐμφερὴς ἔσῃ. Τοῖς μεγίστοις μὴ συνεκτείνεσθαι. Ὄφιν θέλων τις ἀντʼ ὀλέθρου παιδίου πλήττειν, πέτραν ἔσχιζε καὶ φιλεῖν θέλεν. ὄφις δέ φησι,, πῶς γένοιντο συμβάσεις, ἕως σὺ τύμβον καὶ πέτραν ἐγὼ βλέπω; Μνῆμαι ἀδικημάτων ἀθώπευτοι. Θανεῖν ἔθεντο πτῶκες ἢ ζῆν ἐν βίῳ, ὡς εὐτελεῖς, ὡς ὄντες ἀδρανεῖς ἄγαν. λίμνῃ δʼ ἑαυτοὺς ἐμβαλεῖν ἠπειγμένοι ἔσχον, φυγόντων βατράχων, θάρσος μέγα. Μὴ ἀπογιγνώσκειν. Δρῦν ἦγε ῥεῖθρον πνεύμασιν βεβλημένην· αὕτη δʼ ἕλιξι καὶ δόναξι πεύθετο, πῶς εἰσιν ὁρθοί.,, πνεύμασιν δουλούμεθα· πτῶσις δʼ ἐκείνων ἐστὶν ἡμῶν ἡ στάσις. Βίᾳ καιροῦ μὴ ἀντιτάττεσθαι. Πρὸς τοξικὴν ἤριζε πατρὶ Λοξίας, ἀπʼ ἀντολῶν δʼ ἔπεμπεν εἰς δύσιν βέλος· ὁ Ζεὺς δὲ τοῦτον εἰς τοσοῦτον προφθάσας ἔφη στραφείς,, ὦ τέκνον, εἰπέ, ποῦ βάλω· Τῷ προύχοντι μὴ ἐρίζειν. Ἤριζε Βορρᾶς Ἡλίῳ καιρῷ κρύους, τίς ἄνδρα γυμνώσειε πρῶτον ἀμφίων. Βορρᾶς μὲν ἔπνει, σφίγγε δʼ ὁ τλήμων ῥάκη· θαλφθεὶς δὲ λοιπὸν δῶκε πέπλους Ἡλίῳ. Τὸ πείθειν τοῦ βιάζεσθαι ἀνυτικώτερον. Λέων, ὄνος κερδώ τε πρὸς θήραν ἴον. ὄνου δὲ ταύτην εἰς τρίτον δεδασμένου λέων κατεσπάραξε. κερδὼ δὲ πλέον ἔνειμεν αὐτῷ, σωφρονισθεῖοʼ ἐξ ὄνου. Ὅτι δεῖ ἐξ ὧν πάσχουσιν ἕτεροι παιδεύεσθαι. Φραγμοὺς ἀλώπηξ ὡς ὑπερβαίνειν θέλεν, ὀλισθάνουσα καὶ βάτου δεδραγμένη ἔξεστο πέλμα, λοιδόρει δὲ τὴν βάτον. μέμφου σεαυτήν, μὴ φύσιν γʼ ἐμήν ἔφη. Πρὸς τοὺς τὰ ἑαυτῶν κακὰ σιωπῶντας, τὰ δὲ τῶν ἑτέρων κατηγοροῦντας. Κώνωψ καθῆστο πρὸς κέρας ταύρου πάλαι, ὅνπερ κέλευεν, εἴπερ ἐκπτῆναι θέλει. ἤκουσε δʼ, ὥσπερ οὐκ ἔγνω καθημένου, οὕτω δὲ μὴ πτήσαντος αἴοθησιν λάβῃ. Πρὸς τοὺς λογιζομένους ἑαυτοὺς εἶναι ἢ σοφοὺς ἢ δυνατοὺς ἢ φρονίμους, μὴ ὄντας δέ. Ἔλαφον ἐξήλαυνον οἱ κυνηγέται, ἥτις δασείαις ἀμπέλοις ἀπεκρύβη. τὰ φύλλα βιβρώσκουσα δὴ τῶν ἀμπέλων κυνηγετοῦσιν ἐνδίκως ἐθηράθη. Πρὸς τοὺς κακοποιοῦντας τοὺς αὑτῶν εὐεργέτας. Ἄστροις περισκοπῶν τις ἀστεροσκόπος πίπτει λεληθὼς εἰς φρέαρ. τυχὼν δέ τις ὁδοιπόρος στένοντι ταῦτʼ ἔφη λέγων·, νοῦν θεὶς ἄνω, βέλτιστε, τὴν γῆν οὐ βλέπεις; Ὅτι πολλοὶ τὰ ἐνεστῶτα μὴ γινώσκοντες τὰ μέλλοντα καυχῶνται γινώσκειν. Ἥριζεν ἵππος ἀγριωτάτῳ κάπρῳ· ὁρμὴν δὲ θηρὸς ἵππος οὐ σθένων ὅλως ἑαυτὸν ἐκδέδωκεν, εὑρὼν σύμμαχον ἔμπειρον ἄνδρα πρὸς σφαγὴν τοῦ θηρίου. Ὅτι διʼ ἔχθραν τινὲς καὶ εἰς δουλείαν ἑαυτοὺς ἐμβάλλουσιν. Ἐρωμένας δύʼ εἶχεν ἀνὴρ μιξόθριξ. χρόνῳ διενηνοχυῖαι πάντῃ καὶ τρόπῳ ἣ μὲν μελαίνας, ἣ δὲ λευκὰς ἔκφερον. ἐξ ὧν ψιλωθεὶς πᾶσιν ὡράθη γέλως. Πρὸς τοὺς εἰς δύο ἐναντία πράγματα ἑαυτοὺς ἐμβάλλοντας. Ἀρνὸν καταπτὰς ἀετὸς καθαρπάσας. ἰδὼν κολοιὸς ἐν κριῷ πράττει τάδε. ὃν εἶλε ποιμήν. παῖς δʼ ἐφώνει τοῦτό τι·,, ἐμοὶ κολοιός, ἀετὸς δʼ αὑτῷ πέλει. Ὅτι οὐ δεῖ μιμεῖσθαι τοὺς κρείττονας. Πῆξεν χελιδὼν νοσσιὰν κριτηρίου ὕπερθεν, ἧσπερ τὴν γονὴν βλάπτει δράκων. ἣ δʼ αὖτʼ ἔφησεν,, ὦ πολυστόνου τύχης, ὅπουπερ ἐκδίκησις, ἐβλάβην μόνη. Πρὸς τοὺς παθόντας κακὸν ἀπὸ καλῶν ἀνθρώπων. Περῶν ποταμὸν φόρτον ἦγ ἁλῶν ὄνος, ἐν ᾧπερ ὡς πέπτωκε, κουφισθῇ βάρους. σπόγγων δʼ ἔπειτα πλῆθος οὗτος ὡς φέρεν, πεσὼν ἑκοντὶ δυστυχῶς ἀπεπνίγη. Ὅτι πολλάκις προσδοκία κέρδους εἰς ζημίαν καταντᾷ. Πάθει δρυὸς πεινῶσʼ ἀλώπηξ εἰσέδυ· ἣ πρὸς κόρον φαγοῦσα σῖτα ποιμένος οὔπω προκύπτειν εἶχεν· εἶτά φησί τις,, θέλεις προελθεῖν; ὥσπερ ἦλθές μοι γίνου. Τὰ ὀλέθρια κέρδη ζημίας ἰσόμοιρα. Λέων, ὄνος θήρευον εἴς τί που σπέος· ὄνος δʼ ἐπεισδὺς αἶγας ἔνδον ἐπτόει, ἐφʼ ᾧ κατωφρύωτο· καί φησι ν λέων ἀλλʼ ἐθρόεις ἄν μʼ, εἴπερ ὀγκοῦμαι μέγα. Καταπαίζονται οἱ παρὰ τοῖς εἰδόσιν ἀλαζονευόμενοι. Λέων ἄναλκις ἐν σπέει τροφῆς χάριν ἔδυνε, θῆρας ἱγμένους κατεσθίων. μόνη δʼ ἀλώπηξ μηχανῆς ἔβη, ἴχνη σκοπήσας ἐξιόντων οὐδʼ ὅλως. Οἱ φρόνιμοι ἐκ τεκμηρίωον προορῶσι τὸν κίνδυνον. Λύκον κύνες πλήξαντες ἀχρεῖον λίπον. τροφῆς δʼ ἀμοιρῶν ἄρνʼ ἐλιπάρει λέγων,, οἶσον ποτὸν διψῶντι τούτῳ δʼ ἀντέφη,, θοίνη γενοίμην, εἰ ποτόν σοι προσφέρω. Πρὸς τὸν διʼ ὑποκρίσεως ἐνεδρεύοντα. Κλῆρον νέος δέδωκεν ἐκτὸς εἵματος, ὡς δʼ εἶδε χελιδόνα, καὶ τοῦτʼ ἔμπαλιν· ταύτην δὲ νεκρὰν οὗσαν ὡς ἔγνω γʼ, ἔφη τάλαινα, σαυτὴν κἀμὲ πρὸς ἀπώλεσας. Τὸ παρὰ καιρὸν δρώμενον ἐπισφαλές. Κόρου πλέως ὢν προβάτῳ γʼ ἔφη λύκος, ὡς εἴπερ εἴπῃ τρεῖς ἀληθείας λόγους, ἀσινὲς ἐκπέμψειεν. ὡς δὲ τοὺς ἔφη, εὐεργέτην εὕρισκε δυσμενῆ πάλαι. Ἡ ἀλήθεια καὶ παρὰ πολεμίοις ἰσχύει. Ιχθὺν λάρος βίβρωσκε, θνήσκει δʼ αὖ τάχει· πρὸς ὅνπερ ἐξέφησεν ἰκτῖνος λέγων,, πέπονθας ὡς δίκαια, δύστηνον κάρα· πλωτῶν δίαιταν πτηνὸς γὰρ ὤν μὴ φίλει. Οἱ τὰ ἴδια ἐπιτηδεύματα καταλιμπάνοντες δυστυχοῦσι. Θήρευον ἄρκτος ἡδ ἀλώπηξ καὶ λέων. ἀλλʼ οἳ μὲν ἐξεύροντο θήραν ἐκ πόνων, κάμηλον δʼ ὡς εὕρισκε κερδὼ δεσμίαν, ἡλθεν διαγγέλλουσα ταύτην ὡς ἄνουν. ἀνεπίγραφος. αἲξ νομῆς ἐρῶσα κρημνῷ βόσκετο. ταύτῃ δὲ λύκος ἐνδέων τροφῆς ὅλως ἔφησε λειμῶνʼ εὐθαλῆ κάτω βλέπειν· αὐτὴ δὲ ταύτης μὴ φρονεῖν τροφῆς ἔφη. Οἱ κακοῦργοι γνωσθέντες ἀνόνητοι τῶν τεχνασμάτων γίνονται. Εἷκον σαγήνην ἄνδρες ἐκ βάθους πάλαι, ἧσπερ τὸν ὄγκον ἐννοοῦντες εὐθύμουν. λίθων δὲ πλείστων εὑρεθέντων δικτύοις τῇ χαρμονῇ σύγκρατον εἶχον τὴν λύπην. Ὅτι οὐ δεῖ τοῖς χαροποῖς ἐπαγαλλιᾶσαι. Εἷκον βόες ἅμαξαν, ἣ δʼ ἤχει μέγα· πρὸς ἣν στραφέντες οἵδʼ ἔφησαν ὧδέ πῃ·,, ἡμῶν πονούντων τῷ πολυστόνῳ βάρει, αὐτὴ γόμος πέλουσα κέκραγας μάτην. Τινὲς ἑτέρων μοχθούντων αὐτοὶ προσποιοῦνται κάμνειν. Ἔλαφος ὡς ἔβλεψεν εἰς ὕδωρ κέρας, ηὔχει καθʼ αὑτὴν κερτομοῦσα τούς πόδας. λέων δʼ ἐπεὶ δίωκε, τούτους ἠγάπα κέρας καθυβρίζουσα θήρας ὡς πάγην. Ἐν κινδύνοις ἔστιν ὅτε οἱ ὕποπτοι σωτῆρες τῶν φίλων εὑρίσκονται. Ἔλαφος ἡμίφωτος ἀκταῖς ὡς ἔην, πρὸς χερσὸν ἐσκόπευσεν ὄμματʼ ἀρτίως θηρῶντας ἐκκλίνουσα· τὴν βάλλει βέλος ἀπροσδόκητον ἐκ θαλάσσης ἐγγίσαν. Πολλάκις τὰ δοκοῦντα χαλεπὰ ὠφέλιμα. Νεβρὸν λέων ἕλκοντες ἄρκτος τʼ ἐλάφου ἔκειντο πρὸς γῆν. τοῦτο δʼ εὐθὺς ὡς ἔγνω, ὤμοις ἀλώπηξ οἶσεν ἄρασα κρέα. ἤχθοντο δʼ οὗτοι τῶν πόνων στερούμενοι. Ἄχθονται οἳ τῶν ἰδίων πόνων τοὺς δυστυχοῦντας ὁρῶσι τὸν ἰπτι ἐπιφερόμενοι. Ποιμήν ποτʼ αἰξὶν ἀγρίαις βρῶσιν φέρων κατημέλησεν ὧνπερ εἶχεν ἀφρόνως χειμῶνος ὥρᾳ. καὶ παρούσης αἰθρίας φθορὰν ἔφευγον μὴ πάθωσιν ἡμέρων. Οὐ δεῖ φιλεῖν τοὺς προτιμῶντας τοὺς προσφάτους. Πέπτωκε κερδὼ πρὸς βαθύκρημνον φρέαρ. πρὸς ὃ τράγος κάτεισι διψῶν ἀσκόπως. ὑφʼ οὗπερ αὐτὴ τοῦ βάθους σεσωσμένη ἐκερτόμησεν ὡς ἄνουν πωγωνίαν. Τέλη σκοπεῖν δεῖ, εἶθʼ οὕτως ἐγχειρεῖν. Ποικίλμασιν καυχᾶτο πάρδαλις πάλαι· νπερ κατηυτέλιζε κερδὼ τοῦ θράσους, ταύτης ἑαυτὴν οὖσαν ἐξῃρημένην ὡς μὴ τὸ σῶμα, τὴν δὲ ψυχὴν ποικίλην. Κρεῖσσον τοῦ σωματικοῦ κάλλους τὸ τῆς ψυχῆς. Φεύγουσα θηρεύοντας ἔλαφος πάλαι θηρὶ προσεμπέπτωκεν ἀγριωτάτῳ. ὑφʼ οὗ σχεθεῖσα ταῦτʼ ἔλεξε σὺν γόῳ·,, πῶς ἄνδρας ἐκφεύγουσα θηρὸς ὠλόμην; Τινὲς διὰ φόβον εἰς μείζονα κίνδυνον ἐμπίπτουσιν. Γεωργὸς ὤπτα κοχλίας ἀριστῆσαι. ὧνπερ ἠχούντων καὶ πηδώντων ὅδʼ ἔφη μἄθλια ὄντως καὶ μῶρα ὑμεῖς ζῶα, ὅτι τῶν οἴκων καιομένων ὀρχεῖσθε Πρὸς τοὺς ζημιουμένους καὶ παίζοντας. Ζῆλος ἦν ἀλέκτορσι περὶ ὀρνίθων· ὁ νενικηκὼς κέκραγεν ἐπὶ τοίχου. αἴφνης δʼ ἀετὸς τὸν αὐτὸν καθαρπάσας, ὁ δαρεὶς ἐπέβαινε θηλείαις μόνος. Πρὸς τὸ μὴ καυχᾶσθαι ἐπὶ νίκῃ. Ἴον δύο βάτραχοι πρὸς βαθὺν λάκκον, τῆς λίμνης αὐτῶν τοῦ θέρους ξηρανθείσης. ὧν ὃ μὲν ἐβούλευε πηδᾶν ἐξαίφνης, ὃ δʼ ἔλεγεν,, οὔ· μὴ ξηρανθῇ καὶ τοῦτο. Πρὸς τὸ μὴ ἀπερισκέπτωος, ἀλλὰ μετὰ βουλῆς ποιεῖν τὰ πράγματα. Ξύλα τις κόψας γέρων ἐξ ὄρους ἦγε καὶ ταῦτʼ ἀποθέμενος τὸν Μόρον ᾔτει. ὃ δ εὐθὺς ἐνστὰς ἔφησε,, τί καλεῖς με; ὁ γέρων εἶπεν,, ἵνα τὸν φόρτον ἄρῃς. Ὅτι καὶ πᾶς ἄνθρωπος εἰ καὶ δυστυχεῖ φιλοζωεῖ. Ξηρᾶς χλόην γῆς ἐπιθυμῶν καρκίνος, ἀλώπηξ λιμώττουσα τοῦτον λαμβάνει· καὶ μέλλων θνήσκειν, μεταμελῶν ἐθρήνει, πῶς τῆς θαλάσσης ἐξῆλθε μετοικήσας. Πρὸς τοὺς ξενιτεύοντας καὶ πτωχεύοντας. Ὄνος, λεοντῆν ἐνδυσάμενος πάλαι, πάντας θεριστὰς ἐξέπληττε τῷ φόβῳ· λαῖλαψ δὲ ταύτην ἀπορρίψασʼ ἐκ τούτου, ῥοπάλοις αὐτὸς ἀπεκτάνθη κακίστως. Πρὸς τοὺς ἐνδυομένους ἐξουσίαν καὶ κακῶς πράττοντας. Ὄρνιν νοσοῦσαν εὑρὼν αἴλουρος πάλαι ταύτην ἠρώτα,, πῶς ἔχεις; ἣ δὲ ἔφη,, εἰ σὺ ἀπέλθῃς, ἐγὼ καλῶς διάξω, ὁρῶσα δέ σε πυρπολοῦμαι τὰ ἔνδον. Ὅτι οὐδὲ θεωρεῖν θίλει τις τὸν ἐχθρὸν αὐτοῦ. Ὄντος κρύους τέττιγι μύρμηξ ἐπῄτει· ὃ δὲ,, τοῦ θέρους ἔφησε,, τί ἐποίεις; ὃ δʼ ἀντέφησε,, τότε λιγέως ᾖδον. χειμῶνος ὀρχοῦ, φησί,, μὴ τροφῆς ἔρα. Πρὸς τοὺς ἐν νεότητι μὴ κοπιῶντας καὶ ἐν τῷ γήρει λιμώττοντας. Ῥάβδῳ κατῆξεν αἰγὸς αἰπόλος κέρας. ἣν ἐλιπάρει μὴ κατειπεῖν δεσπότῃ. στραφεῖσα δʼ αὐτὴ πρὸς αὐτὸν τοιαῦτʼ ἔφη· ἐγὼ σιωπῶ καὶ κράζεται τὸ κέρας. Πρὸς ἀνοήτους συμβουλεύοντας κρύπτειν τὰ τοῖς πᾶσι φαινόμενα. Εἰς μάνδρα ποιμὴν τὸ πρόβατον εἰσάγων λύκον μετʼ αὐτοῦ ἔμελλεν εἰσαγάγοι. κύων δὲ ἰδὼν πρὸς αὐτὸν οὕτως λέγει·,, πῶς ἄγων τοῦτον ἔνδοθεν εἰς τὴν μάνδραν ποίμνια βούλει σοι τοῦ ζωογονεῖσθαι; Βοσκήμασι ν συνῆγέ τις ποιμὴν λύκον. κύων δέ φησι ν,, ὦ νομεῦ, χρηστοὺς τρόπους· εἰ ταῦτα βούλει σῶα τυγχάνειν ὅλως, πῶς ἐντὸς ἄγεις τὸν λυμαντῆρα λύκον; Ἔπη προκύψας τοῦ Λυκόφρονος λύκος ἄττει πρὸς ὄρνιν ταῦτα τοῦ φράσαι χάριν· ἣ δʼ αὖ μαθητὴν ὡς ἴδεν κεχηνότα, τείνει πτεροῖσι πρὸς φυγὴν ἠπειγμένη. Ὁ τῷ πηλῷ δὲ συζῶν βάτραχος οὕτως ἀνεβόησε πᾶσι τοῖς ζώοις λέγων·,, ἰατρός εἰμι φαρμάκων ἐπιστήμων.,, καὶ πῶς δέ φησὶν ἀλώπηξ,, ἄλλους σώζεις, σαυτὸν δὲ χωλὸν ὄντα μηδαμῶς θεραπεύεις; Βάτραχος ηὔχει πᾶσιν ἐν ζώοις ἔχειν ἰλῦϊ συζῶν φαρμάκων γνῶσιν ἔχειν ὡς ἰατρὸς ἄριστος· ἀλώπηξ δʼ ἔφη,, καὶ πῶς σεαυτὸν οὐκ ἰᾷ τὸν χωλόπουν; Πέρδικαν δέ γε κυνηγός τις ἀγρεύσας ἔμελλεν αὐτὸς ταύτην τοῦ καταθῦσαι. ἣ δὲ ἐθρήνει ταῦτα βοῶσα οὕτως·,, ἔμεσόν με ζῆν, κυνηγέτα περδίκων, ὅπως ἐγὼ πέρδικας πολλὰς προσάξω. ὃ δὲ πρὸς αὐτὴν ταῦθʼ οὕτως ἐβόα· διὰ γὰρ τοῦτο μᾶλλον ἐγώ σε θύσω, ὅτι φίλους σοὺς προσενεδρεῦσαι θέλεις. Θήρᾳ κυνηγὸς εἶλε πέρδικά ν ποτε, θύειν δʼ ἔμελλεν· ἣ δʼ,, ἄφες ζώειν λέγεν· φωναῖς ἐμαῖς γὰρ περδίκων πλῆθος λάβῃς.,, πᾶσα φίλοις τοία γε τῆς δίκης θάνῃς Τράγος δὲ πάλιν διψήσας ἐν τῷ θέρει κάτω κατῆλθεν εἰς φρέαρ πιεῖν ὕδωρ. ὅπως ἀνελθεῖν ἐκ τοῦ βάθους ὁ τράγος. ἡ δὲ ἀλώπηξ τοῦτον ἐμβλεψψαμένη ἐμειδίασε καὶ πρὸς αὐτὸν ἐλάλει,, ὦ ἀνόητε καὶ βραδὺ τῇ καρδίᾳ, εἰ εἶχες φρένας ὡς ἐν πώγωνι τρίχας, οὐκ ἂν κατῄεις, εἰ μὴ ἄνοδον οἶδας. Τράγος θέρει δίψησεν· εὑρὼν δὲ φρέαρ εὐθύς κατῆλθεν, ἐκδραμεῖν δεινὸν ἄνω. φησὶ ν δʼ ἀλώπηξ,, ἂν τρέφεις νοῦν, οὐ γένυν, οὐκ ἂν κατῆλθες, πρὶν ἰδεῖν τὴν ἄνοδον. Καί τις ἄμπελος τοῦ ποταμοῦ πλησίον ἣν δʼ ἐπʼ αὐτῇ φραγμὸς ἐκ παλιούρων. τοῦ δὲ ποταμοῦ φυσηθέντος μεγάλως, ἦρε τὸν φραγμὸν καὶ κάτωθεν ἀπῄει. τῷ δὲ παλιούρῳ δράκων τις συνεπλάκη, ὃς ἐφέρετο τοῦ ποταμοῦ εἰς μέσον. καί τις δὲ ἰδὼν μέγα γελάσας εἶπεν,, ἡ μὲν ναῦς κακή, ἀξία δὲ τοῦ ναύτου. Ῥεῦμα ποταμοῦ θριγγὸν ἀμπέλου σύρει ἦν παλίουρος καὶ συνεῖλκεν αὖ ὄφιν. καί τις ἰδὼν γέλασεν εἰρηκὼς τάδε·,, κακὴ μὲν ἡ ναῦς, τῶν δὲ ναυτῶν ἀξία.